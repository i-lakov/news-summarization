{"url":"https://www.dnes.bg/mish-mash/2016/12/19/pochivka-spored-zodiiata-koia-e-nai-podhodiashtata-destinaciia.326131","title":"Почивка според зодията: Коя е най-подходящата дестинация?","date":null,"text":"Колкото и да е приятен, изборът на туристическа дестинация невинаги е лесен. За да не се чудите и маете, когато планирате следващата си почивка, се допитайте до зодиакалния си знак, препоръчват астролози, цитирани от в. \"Дейли стар\" и БТА.\n\nХарактерът според зодията на всеки човек може да му помогне успешно в избора на партньор, но също така да го насочи към най-подходящите за него места за почивка.\n\nКозирозите са почитателите на ваканциите, съчетаващи времето, прекарано със семейството, и забавленията. Препоръчителни дестинации за представителите на този зодиакален знак, които могат да им осигурят желаното изкарване на почивката, са Хаваите, Биг Сър (Централна Калифорния) или Националният парк \"Джаспър\" (Канада).\n\nВодолеите предпочитат познати места, където могат да се радват на независимостта и праволинейността си. Това означава, че ако открият подходящото кътче за отмора, те ще се връщат към него отново и отново.\n\nЗа тях е препоръчително да пътуват до Мексико, Финландия, където могат да наблюдават северното сияние, или Абу Даби.\n\nАртистични и интуитивни по душа, представителите на зодия Риби харесват идеята за бягство от действителността.\n\nЗа представителите на този зодиакален знак са подходящи отдалечени прелестни дестинации, каквито предлагат Плитвичките езера в Хърватия, Мароко или Фиджи.\n\nОвните са известни с независимия си характер и енергията си. Като такива те предпочитат да не си губят времето в излежаване на плажа, а да изследват местата, където почиват, и да се впускат в различни предизвикателства.\n\nНай-подходящите за тях ваканционни дестинации са Националният парк Йосемити в САЩ, Северна Корея или Мианма.\n\nТелците са родени да се наслаждават на живота. Едва ли има по-подходящо време за това от ваканцията.\n\nОсобена наслада на всеки Телец може да донесе излежаване на частния плаж на луксозен хотел на Малдивите, Гранада (Испания) или в Мексико.\n\nПредставителите на този зодиакален знак са в състояние да се приспособят към всяка ситуация. Това означава, че Близнаците бързо се отегчават и се нуждаят от нови предизвикателства.\n\nТакива могат да им предложат археологическият обект Тулум (Мексико), Хърватия или Берлин.\n\nПредставителите на зодия Рак са артистични и имат богато въображение. За тях особено приятни са ваканциите в компанията на семейството или приятелите. Не на последно място за Раците е важно избраната дестинация да се слави с добра храна.\n\nПрепоръчителни места за отдих - Лисабон (Португалия), езерото Комо (Италия) или Нова Зеландия.\n\nКреативните и страстни Лъвове са склонни към приключения, каквито могат да намерят в Куба, Чикаго или Южна Франция.\n\nКогато почиват, представителите на този зодиакален знак искат да са сред природа или да опознаят културата, храната и кафенетата на избраната за ваканцията страна. Препоръчителни за Девите са долината Лаутербрунен в Швейцария, Париж или Гърция.\n\nВезните обичат спокойствието и романтиката. В техните представи идеалната почивка е споделена с близките. Представителите на този зодиакален знак ценят естествената красота на заобикалящата ги среда. Подходящи туристически дестинации за тях са Сидни (Австралия), Аржентина или Тибет.\n\nКогато са на почивка, Скорпионите искат да разпускат качествено. Ако мястото не им хареса достатъчно, има вероятност никога повече да не го посетят.\n\nПрепоръчителни за представителите на този зодиакален знак са Зимбабве, остров Бурано (Италия) или Норвегия.\n\nСтрелците са жизнерадостни и весели идеалисти, склонни да изпробват почти всичко. Представителите на този зодиакален знак са известни със страстта си към пътешествията. Понякога Стрелците дори не се интересуват накъде поемат, те просто преследват свободата.\n\nПрепоръчителни дестинации за тях са Мадагаскар, Боливия или Източните фиорди в Исландия.","summary":"Рибите предпочитат отдалечените дестинации, Раците - добрата храна | Dnes.bg","language":"bul"}
{"url":"https://www.dw.com/bg/%D0%B1%D0%BE%D1%80%D0%B8%D1%81%D0%BE%D0%B2-%D0%B8%D0%BC%D0%B0-%D0%BD%D0%B0%D0%B9-%D0%BC%D0%B0%D0%BB%D0%BA%D0%BE-%D0%B5%D0%B4%D0%BD%D0%BE-%D0%BF%D1%80%D0%B5%D0%B4%D0%B8%D0%BC%D1%81%D1%82%D0%B2%D0%BE/a-18114518","title":"Борисов има най-малко едно предимство","date":null,"text":"Когато човек за пръв път види Бойко Борисов, неминуемо ще си помисли, че това е бодигардът на премиера, а не самият премиер. И няма да е толкова далеч от истината, защото преди да влезе в политиката, Борисов е работил, използвайки физическата си сила. През 1991 година, когато България встъпи в едно бясно десетилетие на поръчкови убийства и мафиотска власт, бившият пожарникар основа „Ипон 1”, която според собствените му думи била една от най-големите охранителни фирми в страната.\n\nАко трябва да се изразим предпазливо, тази фирма е извършвала и определени услуги, свързани с несъбираеми вземания. Достатъчно е едно ръкостискане с Борисов, за да почувстваш съвсем осезателно, че е по-добре да не дължиш пари на този човек. Между другото, сред клиентите, за чиято телесна неприкосновеност се грижеше Борисов, беше и Тодор Живков, дългогодишният диктатор от онези времена, когато България, редом с ГДР, беше най-верният васал на Москва.\n\nДнес България вече не е най-верният васал на Москва и тъкмо Борисов е най-доброто доказателство за това. Откакто се срутиха комунистическите диктатури, българските правителства гледат ту към Москва, ту към Брюксел. Когато в София на власт дойдеха коалиции под ръководството на БСП, погледът автоматично се насочваше на изток.\n\nПредпочитаната от Борисов посока е ясна\n\nБорисов и Жан-Клод Юнкер в Брюксел\n\nВярно, че България влезе в ЕС по време на мандата на тогавашния премиер и председател на БСП Сергей Станишев, роден в Украйна от майка-рускиня и баща българин – в същото време обаче пак той водеше насочена на изток политика. На другия полюс са политиците с консервативна или центристка ориентация като Борисов. Той е и единственият политик след промяната в България, на когото уморените от избори и обикновено наказващи правителството избиратели дадоха втори мандат.\n\nПо време на първия си мандат Борисов обяви мораториум върху всички енергийни споразумения на България, с аргумент, че при сключването им може би са били накърнени националните интереси. Този мораториум засягаше решения, инициирани от БСП и изрично се отнасяше до „Южен поток”. Правителството се съсредоточи най-вече върху проверката на договорките за строеж на АЕЦ с руска техника.\n\nВ крайна сметка се оказа, че за България разноските ще бъдат повече от ползите. Борисов се обяви срещу изграждането на атомната електроцентрала, а когато през 2013 БСП отново се върна на власт за една година, съживяването на проекта не се осъществи.\n\nБорисов, който е роден на 13-ти юни 1959 година, иска здраво да обвърже страната си със Запада. Това негово предпочитание ясно личи в профила му във Фейсбук и на официалната страница на ГЕРБ. Във Фейсбук най-напред ще видите снимка на Борисов с Жан-Клод Юнкер в триумфална поза, а партийният сайт показва серия от снимки на българския премиер с Ангела Меркел. Фотографии на Борисов с Владимир Путин няма да откриете.\n\nМихаел Мартенс, „Франкфуртер Алгемайне Цайтунг”\n\nВсички права запазени ©“Frankfurter Allgemeine Zeitung GmbH, Frankfurt am Main","summary":"В миналото на българския премиер има смущаващи факти, но едно трябва да му се признае: ясната ориентация към Европа. Това твърди Михаел Мартенс в портрет на Б. Борисов, публикуван във „Франкфуртер Алгемайне Цайтунг”.","language":"bul"}
{"url":"https://www.dnes.bg/politika/2013/12/13/ako-tazi-vlast-ostane-2015-a-idva-katastrofa-predreche-borisov.209456","title":"Ако тази власт остане, 2015-а идва катастрофа, предрече Борисов","date":null,"text":"Ако това правителство не падне, през 2015 г. в България идва катастрофа. Тази прогноза направи лидерът на ГЕРБ Бойко Борисов в предаването „Панорама“ по БНТ. По думите му всички дясноцентристки сили трябва да поискат незабавни предсрочни избори - в противен случай България влиза в катастрофа.\n\n\"С 4-те милиарда, заложени в сегашния бюджет нови заеми, 1 милиард не са си събрали приходи, при тази страховита контрабанда и сива икономика катастрофата ще дойде 2015 година. Тогава само един човек ще иска да е премиер - той се е заявил вече, не искам да му казвам името, за да не му правя реклама. Друг разумен човек няма да иска\", изтъкна Борисов.\n\nКолкото повече българите ги изтърпят тези, през 2015 година, когато дойде катастрофата, ще се сърдят само на себе си, допълни той.\n\nАхмед Доган си остава най-добрият политик на този преход и до ден-днешен. Той вижда с два хода пред нас, коментира още Борисов.\n\n„Вие мислите, че в партия ПОМАК Ахмед Башев няма хора или не може да ги контролира? Да, утре ще кажат: Не, не, абсурд, Борисов да не говори глупости. Това им е едната патерица. Тези, които са отвън, са другата им патерица. Те отсега готвят този проект, посочи Борисов, като визира събралите се пред БНТ симпатизанти на Николай Бареков.\n\nТова, че водим тежка битка с ДПС, не може да ме накара да си изкълча езика, поясни Борисов изказването си за Доган, като се подкрепи с примери от футбола.\n\n„Аз съм от Реал Мадрид, но Меси е Господ, най-добрият футболист. Да, Ахмед Доган сложи всички българи в джоба си. Колко струва един отбор зависи от това колко пъти е играл или печелил в Шампионската лига. Ахмед Доган е печелил всички мачове без управлението на ГЕРБ“, подчерта бившият премиер.\n\nСпоред Борисов ГЕРБ и Реформаторският блок са \"обречени\" да работят заедно. \"Рано или късно ние с тях ще намерим общ език\", убеден е той. „Вие ухажвате Реформаторския блок, той бяга от вас, преди 4 г. беше обратното“, констатира водещият Бойко Василев. „Това означава, че се обичаме. В любовта винаги единият гони другия, после обратно“, изтъкна в отговор Борисов.\n\nЛидерът на ГЕРБ се защити и по въпроса с полетите на Авиоотряд 28. „Те ми написали всички пътувания на Георги Първанов като президент, на предишния председател на НС, на сегашния президент, включително горските пожари, спасяването на хора, извозването на евреите след атентата, на руските туристи“, коментира той.\n\n„Завел съм 15 дела, там ще обясняват в съда кои са певачките, какви са. Те са си живи и здрави и може да се окаже, че когато са казали, че съм летял с тях, са били на концерт някъде. Така че да има свидетели“, подчерта Борисов.\n\n„Сидеров говори за моята една четвъртинка от офшорна компания, закрита 1996 г., когато дори не съм имал мисъл да се занимавам с политика, а в момента самият той, неговите хора казват, че има офшорни компании със стотици хиляди долари. Нормално ли е той да ме вика мен на разпит, а себе си да не разпита? Извинявайте, ама това е двоен аршин“, отсече Борисов.\n\n\"Когато човек е добър към мен, ставам много лесен за манипулация. Това е най-голямата ми слабост. Защото съм добър човек по принцип\", разкри още Борисов на въпроса дали \"някои хора не са го победили, като са го прегърнали\".\n\nБорисов коментира и събралите се привърженици на „България без цензура“, които го освиркаха на влизане в БНТ.\n\n„Аз ги познавам, те са едни и същи хора. Даже и кучетата в Банкя не лаят по тях. При този галопиращ ръст на безработицата си оставам работодател за тях, нека си изкарват по някой и друг лев“, посочи Борисов.\n\nТой отбеляза, че хората на Николай Бареков са били пуснати на 6 метра от централния вход на телевизията, а симпатизантите на ГЕРБ - на 60-70 метра.\n\n„Аз съм свикнал да влизам и да излизам през главния вход, така направих и като сдадох властта през февруари“, припомни експремиерът.","summary":"\"Доган е най-добрият политик на прехода, вижда два хода пред нас\"  | Dnes.bg","language":"bul"}
{"url":"https://www.dw.com/bg/%D0%BE%D1%89%D0%B5-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%B0%D1%82%D0%B0-%D0%BD%D0%B0-%D0%B1%D0%B5%D0%B3%D1%8A%D0%BB%D1%86%D0%B8-%D0%BF%D0%BE-%D0%BD%D1%8F%D0%BA%D0%BE%D0%B3%D0%B0%D1%88%D0%BD%D0%B0%D1%82%D0%B0-%D0%B3%D0%B5%D1%80%D0%BC%D0%B0%D0%BD%D0%BE-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B0-%D0%B3%D1%80%D0%B0%D0%BD%D0%B8%D1%86%D0%B0/a-2738156","title":"Още за убийствата на бегълци по някогашната германо-германска граница","date":null,"text":"Пет дни след издигането на Берлинската стена кметът на Западен Берлин – по-късно канцлер на ФРГ – Вили Бранд призова граничарите от тогавашната ГДР да не стрелят по бегълците:\n\n“Обръщам се към всички, които служат във военните формирования в съветската зона: към полицаите и войниците, към доброволните отряди. Знаем какво означава да си подчинен на военната дисциплина в един насилнически режим. Надявам се обаче, че у всекиго говори и гласът на съвестта. Вслушайте се в него.”\n\nНезависимо от призива на Вили Бранд, граничарите от ГДР все пак десетилетия наред стреляха на месо край Берлинската стена. Не е известно колко души точно са намерили смъртта си край германо-германската граница, според различните изчисления броят им е между 270 и 780. В открития тези дни документ на тогавашната ДС на ГДР, известна като Щази, формулировката на задълженията на граничарите е ясна и брутална:\n\n“Не се колебайте да използвате огнестрелно оръжие, дори ако в нарушаването на границата участват жени и деца. Предателите често прибягват до такова средство.”\n\nЦитатът е от служебна инструкция от 1. октомври 1973. Тази заповед се отнася до сътрудници на ДС на ГДР, които изпълнявали своята мисия, легендирани като обикновени граничари. Те трябвало да откриват онези свои колеги, които смятали да бягат в Западна Германия. Мариане Биртлер, ръководителка на службата за работа с архивите на Щази, смята, че откриването на този документ е важен аргумент в дебатите за миналото на ГДР:\n\n“Тази находка е важна, защото досега мнозина твърдяха, че не е имало изрична заповед за стрелба на месо по границата. Документът е ясен и недвусмислен, той не налага на войниците никакви ограничения.”\n\nПодобен документ беше цитиран още преди десет години в книга за историята на ГДР, но тогава малцина му обърнаха внимание. Въпреки всичко и в момента дейци на някогашната ГДР продължават да оспорват фактите. Последният държавен ръководител на ГДР Егон Кренц за пореден път каза, че според неговия личен опит такава заповед не е имало. Волфганг Тирзе, заместник-председател на Бундестага от ГСДП, който също е от ГДР, смята, че на подобни опити за омаловажаване трябва незабавно да се дава отпор:\n\n“Да не би граничарите, тези млади хора, да са стреляли по собствено желание? Скандално е, че тази лъжа продължава да се разпространява. Вярно и правилно е всичко, което ни помага да разобличим тази лъжа.”\n\nТирзе смята, че миналото на ГДР още дълго време трябва да бъде обект на изучаване и преосмисляне. Безправието на онова общество трябва да бъде тема на уроците в училище и да се дискутира в обществото. Дали обаче откритата заповед за стрелба край границата ще доведе до някакви юридически последствия? Едва ли. Неколцина политици призоваха да се подхванат нови разследвания по подозрение в подбудителство към убийства, но документът няма нито подпис, нито автор, така че трудно може да се намери виновният.","summary":"На 13 август се отбелязаха 46 години от издигането на Берлинската стена, а малко преди това в архивите на Щази беше открита заповед за стрелба на месо по бегълците от ГДР.","language":"bul"}
{"url":"https://www.dnevnik.bg/evropa/novini_ot_es/2013/12/13/2202908_london_vuvede_po-slojen_test_za_imigrantite_turseshti/","title":"Лондон въведе по-сложен тест за имигрантите, търсещи помощи","date":null,"text":"В опит да увери британците, че се бори да прекрати злоупотребите на граждани на ЕС със социални помощи в страната правителството в Лондон добави нови 100 въпроса към стотината в теста, по който определя дали кандидатът може да получава достъп до осигурителните системи на Великобритания.\n\nМярката засяга всички граждани на чужди държави, включително и извън Европейския съюз, но британските медии коментират новината като изпреварващо действие срещу очакваните нови имигранти от България и Румъния. Редица издания излязоха със заглавие \"Не говориш английски - няма помощи\".\n\nСтава дума за т.нар. Тест за жителство (Habitual residence test или HRT), резултатите от който определят дали един чужденец или британец, отсъствал продължително от страната, има право на помощи за безработен, за домакинството, пенсионното осигуряване и т.н.\n\nОт петък въпросникът, чието съдържание е известно само на администрацията, се използва в Англия, Уелс и Шотландия, а до сряда, 18 декември, ще действа на цялата територия на Обединеното кралство. Така става по-трудно да се получат помощи, обвързани с доходите като например достъп до общински жилища, доплащане за режийни разноски, допълване на доходите до определено минимално ниво и някои изключения от местни данъци и такси.\n\nКандидатите ще бъдат питани за степента, в която владеят английски език, дали това би им пречило да си намерят работа, както и защо не са успели да си намерят работа в родната си страна, и какви роднини имат там, разказва в.\"Гардиън\". Изданието припомня, че и в досега се изискваше търсещите помощ от държавата да докажат, че наистина полагат усилия да си намерят работа, както и че близо половината кандидати получават отказ.\n\nБългари и румънци в момента (т.е. преди отпадането от 1 януари 2014г. на преходните ограничения за достъп до трудовия пазар на Великобритания) трябва на първо място да покажат, че законно пребивават в страната на постоянен адрес и имат законна работа, а през последните 12 месеца са работили с не повече от 30 дни прекъсване.\n\nМоже да се искат помощи и от самонаети, доказали, че могат да се издържат, студенти или членове на семейство, в което другият е от друга страна от Европейската икономическа зона с право за жителство във Великобритания.\n\nТестът се провежда от Департамента по заетостта и пенсиите (DWP), Кралската служба за приходите и митата или местните власти. Обработката на резултатите може да отнеме до 6 месеца. Според британските медии тестът вече ще се провежда в Jobcentre Plus, мрежа за намиране на работа.\n\nHRT е въведен през 1994г.с идея разрешение да се дава на хора от други държави, които действително демонстрират близки връзки с Обединеното кралство, реално желание да се интегрират и да участват в обществения живот.\n\nПрез 2004г. - точно преди първата вълна на разширяване с бивши комунистически страни, критериите бяха променени с допълнение, че чужденец от ЕС трябва да има средства да се издържа известно време докато си търси работа, освен ако не е в страната за бизнес или обучение.\n\nСпоред Европейската комисия това не е в синхрон с изискването на ЕС за свободно движение на хора в рамките на съюза и след няколко години спорове през май 2013г. срещу Великобритания започна дела в Съда на Европейския съюз.\n\nПред \"Дейли Телеграф\" дипломат от ЕС коментира, че \"изглежда правителството иска да повиши залозите в битката. Надявам се Иън Дънкън Смит (директорът на DWP - бел.ред.) да разполага с добри адвокати, защото иначе Великобритания ще плаща доста големи глоби. Незаконно е да бъдат дискриминирани хората на базата на владеенето на език.\"","summary":"Мярката засяга всички граждани на чужди държави, включително и извън Европейския съюз.","language":"bul"}
{"url":"https://www.dw.com/bg/4-500-e%D0%B2%D1%80%D0%BE-%D0%B7%D0%B0-%D0%B4%D0%B5%D0%B2%D0%B8%D1%86%D0%B0/a-15386834","title":"4 500 eвро за девица","date":null,"text":"На всеки 116 момчета в Китай се раждат 100 момичета, при средно съотношение за света 105 на 100. Тази голяма разлика се дължи на традиционната любов на китайците към мъжките отрочета, която пък е причина за масовото извършване на аборти в ранен стадий на бременността, щом родителите узнаят, че плодът в утробата е от женски пол. Ако това скоро не се промени, през 2020 година над 24 милиона мъже в страната ще са самотни. Половото неравновесие кара и сега китайските мъже да си търсят съпруга от чужбина.\n\nВ страни като Виетнам или Бруней находчиви предприемачи предлагат булки за продан, като цените тръгват от 700 евро. Най-скъпи са девствениците - те вървят по 4 500 евро. За виетнамките, които са и най-търсените, китайският съпруг е истински късмет. Бракът с китаец е равносилен на бягство от бедността и мизерията. За тях китаецът е това, което е американският мъж за китайската жена - гарант за сигурен и спокоен живот.\n\nВиетнамките са много по-скромни от китайките\n\nСъпругите от Виетнам спестяват на китайците куп финансови тревоги. Според изследване на китайския портал Сочу Хуадиан, за да сключи брак в един от 10-те най-големи китайски градове, мъжът трябва да разполага с капитал от 235 000 евро. Толкова излиза сумата, която покрива прищявките на средностатистическата китайска жена: обзаведена къща с минимум 80 кв.м. жилищна площ, лек автомобил, модерни електроуреди, пищно сватбено тържество и меден месец в Европа или Австралия.\n\nНа този фон цените на съпругите от Виетнам изглеждат направо смешни. Има само една малка неприятност: булките често бягат. Според агенция Синхуа през месец август в град в провинция Хунан 50 китайци изведнъж осъмнали без съпругите си. Жените, които били купени срещу 4 200 евро всяка, побягнали задружно. Което накарало изоставените съпрузи да си помислят, че са станали жертва на измама. Затова купувачите на виетнамски съпруги вече настояват за гаранция. Агенциите във Виетнам се видяха принудени да им я дадат - в цената на булката вече е включена и едногодишна гаранция.","summary":"В Китай жените са кът, а и твърде капризни. Това кара все повече китайци да си купуват непретенциозни съпруги от Виетнам. Специализирани агенции предлагат булки на цени от 700 до 4 500 евро - и то с едногодишна гаранция!","language":"bul"}
{"url":"https://www.dnevnik.bg/print/arhiv_pari/2005/12/01/1325176_rogozin_bulgariia_i_rusiia_zagurbiha_biznesinteresi/","title":"Рогозин: България и Русия загърбиха бизнесинтереси","date":null,"text":"РУСИЯ трябва да осъществи промишлена модернизация и да спре да продава само суровини, нефт, газ, метали, а да изнася високи технологии, машини и оборудване. Европейската интеграция на България пък означава, че производителите трябва да изминат трънлив път, за да стигнат на европейския пазар, казва Дмитрий Рогозин, председател на руската партия Родина. Българските стоки не са особено чакани на западния пазар, затова България и Русия трябва да намерят нови възможности за икономическо сътрудничество, препоръчва той. Според него Русия би могла да купува от нас стоки, които там не се произвеждат.Ако България се стреми да увеличи своя БВП, ще е необходимо два пъти да нарасне потреблението на енергия през следващите 5 години. Ако атомната енергетика не се развива и не се създават алтернативни източници на енергия, България ще трябва да внася ток отвън. Затова София трябва да поиска милиардни компенсации от ЕС за загубите, свързани с изпълняване изискванията на Брюксел, но също така трябва да се модернизират съществуващите енергоблокове и да се търсят заместващи мощности, смята Дмитрий Рогозин. Борбата с тероризма се осъществява с помощта на агентурата, информация и високи технологии, а не с танкове и самолети. Използването на военни бази на българска територия срещу страни в Близкия изток е опасно. Проблем за България е наркотрафикът през Балканите към Европа, твърди руският депутат. По негова информация дори обществени организации били свързани с наркоканали. Според Рогозин България трябва да е мирен фактор на Балканите, албанският тероризъм криел сериозни заплахи.След разпада на Съветския съюз днешна Русия се сблъсква с много проблеми, свързани с новите заплахи в света и изграждането на новото общество. Опитът за изграждане на пазарна икономика доведе до държавен капитализъм. Характерен пример за това е, че сега бюрокрацията е 14 пъти по-голяма в сравнение с административната система на бившия СССР. Другата група проблеми са свързани със сигурността. Тероризмът вече е визитна картичка на Северен Кавказ, посочва още Рогозин. На гласДмитрий РОГОЗИН:ОБЕКТИВНО препятствие за българо-руските отношения няма. Преградите са от субективен характер, става въпрос за конкретни хора, които бяха на власт през първата половина на 90-те години. Мнозина от тях бяха на сериозни позиции, но се държаха несериозно. Тези отношения ми напомнят на взаимоотношенията между диваци на самотен остров и белите откриватели, които пристигат там. Предлагат им мъниста или гребенчета срещу бисери и кюлчета злато. В началото на 90-те години редица политици в двете страни пренебрегнаха истинските интереси и ценности между нас. Те размениха възможността да се развива нормален двустранен стокооборот срещу американска дъвка.По официална статистика в Москва живеят 60 милиардери и 25 хил. милионери в щатска валута. Сега в Москва има недостиг на административни сгради. Бюрокрацията иска да се храни и да живее красиво.Бившият премиер Виктор Черномирдин веднъж се пошегува и каза, че всеки път, когато в Русия се правят опити да се създадат демократически партии, се ражда подобие на КПСС. . Трънлив е пътят до европейските пазари, казва депутатът от руската Дума","summary":"Дмитрий РОГОЗИН е председател на партия Родина. Той е депутат втори мандат в руската Държавна Дума  и ръководител на фракция Родина. Роден е през 1963 г. в Москва. Завършил е международния отдел на Факултета по журналистика в Московския държавен университет \"М. В. Ломоносов\". Партия Родина е учредена през 1998 г. и към момента наброява 140 хил. души. В България Дмитрий Рогозин е по покана на политическо движение Социалдемократи.","language":"bul"}
{"url":"https://www.dnevnik.bg/bulgaria/2013/07/20/2106358_ruja_lazarova_pisatelka_protestite_ni_praviat_chast_ot/","title":"Ружа Лазарова, писателка: Протестите ни правят част от европейската история","date":null,"text":"Българската писателка и журналистка Ружа Лазарова създаде френскоезичния блог roujainsofia.wordpress.com, в който пише за антиправителствените протести в България. В него Лазарова, която от повече от две десетилетия живее в Париж, разказва в подробности каква е ситуацията в страната и какво става по улиците на София.\n\n\"Много е трудно да обясниш всичко това на чужденците. Трябва да е много ясно и точно казано, тъй като хората навън нямат представа какво се случва и трябва да се синтезира всичко за олигархията, медиите на Пеевски, подставените лица. Заради това във всеки пост се старая да представя различна страна от проблема. Въпреки че протестите бяха отразени от международните медии, сякаш липсва по-задълбочен анализ върху тях\", казва авторката.\n\nТя разбира за сериозността на събитията със закъснение, но когато осъзнава важността на демонстрациите, веднага изоставя всички ангажименти и взима полет към София. Писателката е впечатлена от начина, по който се разпространява информацията в социалните мрежи, от мненията на писателя Георги Господинов и режисьора Явор Гърдев, и как фотожурналисти публикуват снимките си за свободно ползване.\n\nВ последните си публикации тя разяснява казуса с Владимир Писанчев, който стана шеф на ДАНС, като акцентира върху операция \"Галерия\" за подслушване на журналисти и политици. Лазарова отбелязва като скандално и назначението на Боян Чуков, изказвал се многократно в подкрепа на евразийския съюз и газопровода \"Южен поток\".\n\nБлогът й, носещ мотото \"Гражданското общество срещу парламента и парламентарната олигархия\" и започнат на 10 юли с публикация за Делян Пеевски, до голяма степен продължава \"френската връзка\", която имат протестите в София. След позицията на френския и германския посланик протестиращите изразиха благодарността си на националния празник на Франция - 14 юли, пред Френското посолство, а посланик Филип Отие беше видян до протестиращите. За Лазарова позицията на Отие е \"голям жест\", а отразеното във Франция участие на полуголата актриса Таня Илиева, която заедно с приятели направи възстановка на картината на Йожен Дьолакроа \"Свободата води народа\", е изключително важно, тъй като подобни акции приближават двете култури.\n\n\"Така много по-лесно във Франция може да се разбере за какво става въпрос, тъй като ги провокираме с нещо, което им е познато. Намираме общ език с тях, а като \"взимаме\" подобни събития, самите протести ни правят част от европейската история.\", казва Лазарова пред \"Дневник\".\n\nСъздателката на романи като \"Мавзолей\" и \"Органът на мълчанието\" смята, че артистичните демонстрации имат мястото си на демонстрациите, но с тях не трябва да се прекалява. \"Добре е да има няколко акции, които да провокират участващите, но не бива това да се превръща в ежедневие.\"\n\nПубликациите й са вече отразени във Франция от блога Arysque, който я описва като имаща \"сериозно недоверие към всички тоталитарни системи\". \"Но това не е просто поетичен поглед към случващото се, а показва нещо много важно и блогът й е един от малкото източници на френски по тази тема.\"\n\nРужа Лазарова е родена през 1968 г. в София. Завършва френска филология в Софийския университет и политически науки в Париж, където живее от 1991 г. От 1998 г. пише изцяло на френски. През годините е била журналист на свободна практика за френски и български издания, както и кореспондент на Би Би Си.","summary":"Българската писателка и журналистка Ружа Лазарова реши сама да допринесе за международните интерес към протестите срещу кабинета \"Орешарски\", като създаде френскоезичния блог roujainsofia.wordpress.com.","language":"bul"}
{"url":"https://www.dnes.bg/world/2014/12/03/vladimir-chijov-bylgariia-ne-e-nadejden-partnior.247317","title":"Владимир Чижов: България не е надежден партньор","date":null,"text":"България не се прояви като надежден партньор не само за \"Южен поток\", а и по редица други проекти. Това заяви по телевизия \"Россия 24\" постоянният представител на Русия в ЕС Владимир Чижов, цитиран от ТАСС.\n\n\"Оценявайки развитието не само на този, а и на други енергийни проекти, които се отнасяха за България, съм принуден със съжаление да констатирам липсата на последователност. Разбирам, че там политическата ситуация е сложна, сменяха се правителства, включително и заради разногласия по тези енергийни теми\", заяви Чижов.\n\nТой отбеляза, че в миналото заради позицията на България не са били осъществени проектът за нефтопровод \"Бургас-Александруполис\" и изграждането на АЕЦ \"Белене\". \"Отнасям се с голяма симпатия към България и българския народ, но тази страна не се прояви като надежден партньор\", заяви Чижов.\n\nТози проект \"беше като чужд за България, тя щеше да е само транзитна страна, а нямаше да получава газ от \"Южен поток\". Пари за транзита обаче щеше, разбира се, да получава, а сега няма да ги получава\", добави постоянният представител на Русия в ЕС. Русия е готова да продължи преговорите с Австрия, Унгария и Сърбия за излизане от ситуацията, предизвикана от прекратяването на изпълнението на проекта \"Южен поток\", заяви Чижов.\n\n\"Сърбия, разбира се, сега не е член на ЕС, но както е известно тя подаде молба за членство. Всички бяхме свидетели на натиска, оказан от ЕС на Белград и по политически теми, включително за присъединяване към антируските санкции, и, можете да сте сигурни, също по икономически теми\", каза той.\n\nРусия смята Турция за надежден партньор, който е способен да взема самостоятелни решения, заяви Чижов.\n\n\"Турция се държи достатъчно самостоятелно. Когато става дума за изпълняване на собствени решения, страната има и политическата воля, и ресурсите да ги изпълни\", отбеляза той.\n\n\"Не забравяме, че Турция е член на НАТО и кандидат за членство в ЕС, но въпреки това турското държавно ръководство се държи достатъчно независимо, във всеки случай много по-самостоятелно, отколкото, за съжаление, правителството на България\", заяви постоянният представител на Русия в ЕС. Чижов изрази учудване, че ЕС не е благодарил на Русия, след като Москва е подкрепила позицията му за спиране на проекта \"Южен поток\", предаде ТАСС.\n\n\"За широката европейска общественост това може би беше неочаквано, но не и за специалистите от енергийния отрасъл\", отбеляза Чижов пред телевизия \"Русия 24\". Конкретният момент може да ги е изненадал, но това, че нещата вървят в тази посока, можеше да се предвиди, добави той. Чижов изрази удивление, че в Москва не са чули от ЕС и дума на благодарност за това, че Русия е подкрепила европейската позиция. Чижов добави още, че \"САЩ активно противодействаха на реализирането на \"Южен поток\", като подчертаваха необходимостта Европа да намали зависимостта си от руските енергийни доставки\".\n\n\"В същото време обаче САЩ никога не обещаха на Европа, че сами ще заменят Русия като източник на енергоносители. Всички тези приказки за шистов газ и за шистов нефт, които ще потекат като река от САЩ, бяха приказки за непросветени\", отбеляза Чижов. Той посочи, че американското законодателство ограничава износа на нефт. Но дори и това законодателство да бъде отменено, американските експортни компании, получили лицензи за износ на газ, ще ги използват не на европейския, а на азиатския пазар, където цените на газа са 1,5 пъти по високи, посочи руският дипломат.\n\nНа 1 декември руският президент Владимир Путин обяви, че \"в настоящите условия Русия няма да осъществява проекта \"Южен поток\".\n\n\"Смятаме, че позицията на Европейската комисия беше неконструктивна. А щом Европа не иска да го осъществи (проекта), значи той няма да бъде реализиран\", каза Путин, уточнявайки, че Русия е била напълно подготвена да започне работа по строителството на газопровода. (БТА)","summary":"\"Не чухме от ЕС и дума на благодарност за \"Южен поток\" | Dnes.bg","language":"bul"}
{"url":"https://www.dnevnik.bg/bulgaria/2020/04/11/4053427_toplofikaciia_sofiia_shte_sudi_firma_svurzana_s/","title":"\"Топлофикация София\" ще съди фирма, свързана с Ковачки","date":null,"text":"Схемата, по която фирма, свързана с Христо Ковачки, действаше като посредник при продажбата на електроенергията, произведена от \"Топлофикация София\", беше прекратена на 23 март. Така столичното парно се налага да излезе на енергийната борса и да продава тока си на доста по-ниска цена от договорената с търговеца-посредник.\n\nФирмата \"Гранд енерджи\" е спряла да изпълнява задълженията си по договора с \"Топлофикация София\", е обявил изпълнителният директор на отоплителното дружество Александър Александров на заседание на икономическата комисия към Столичния общински съвет.\n\nМотивите - фирмата-посредник заявила в писмо, че изпитва ликвидни проблеми, позовала се и на стопанска непоносимост и на извънредното положение, съобщи общинският съветник Владислав Панев, съпредседател на Зелено движение и на \"Демократична България\". Той е чул това обяснение от Александров на заседанието, което се е провело по негова инициатива..\n\nЗащо Ковачки се оттегля като търговски посредник\n\n\"Припомням, че \"Топлофикация София\" продава произведения ток на \"Гранд енерджи\" по фиксирана цена от 91.50 лева на мегаватчас. Това ниво беше под пазарната цена и така Ковачки реализираше печалба от разликата за десетки милиони годишно\", обясни досегашната схема Панев.\n\nПрез 2019 г. крайната цена на електроенергията у нас за потребители е 0.099 евро за киловатчас (193 лева за мегаватчас) по данни на Националния статистически институт. Тогава ръководството на \"Топлофикация София\" се оправдаваше, че договорът с фирмата на Ковачки с фиксираната изкупна цена предпазва общинското дружество при рязко поевтиняване на цените на тока.\n\nТочно това стана с въведените от 3 март с 40% по-ниски ретроактивни цени на природния газ (от 5 август м.г.) след преговорите с \"Газпром\", както и свиването на търсенето на електроенергия за икономиката заради кризата с коронавируса. Това обърка сметките на търговеца-посредник. Фиксираната цена, по която \"Гранд енерджи\" купуваше тока на изхода на \"Топлофикация\", вече е неизгодна за препродаване с печалба на Българската независима енергийна борса.\n\nЗагубите за \"Топлофикация\" ще са поне 25 млн.лв. годишно, смята Панев\n\n\"Излиза, че общинското дружество не е предпазено по никакъв начин, защото \"Гранд енерджи\" купува само, когато е на печалба от сделката, респективно когато \"Топлофикация София\" е на загуба. Ако се случи обратното - късаме договора и обявяваме непоносимост\", коментира Панев.\n\n\"В момента софийското парно продава електроенергия на сегмента \"ден напред\" на енергийната борса, където цените са 20-60 лева за мегаватчас. Загубите за дружеството от това ги изчислявам на поне 25 милиона лева на годишна база. Сещате се, че това значи и по-високи сметки за парно и топла вода\", предупреждава Панев.\n\nКак ще се отрази промяната на абонатите на парното\n\n\"Дневник\" потърси позицията на \"Топлофикация София\" за прекратения договор с фирмата-посредник в търговията на електроенергия. От там потвърдиха, че действащият договор за продажба на тяхната електрическа енергия чрез посредника \"Гранд енерджи\" е прекратен към 23 март.\n\n\"Дружеството ще предприеме необходимите стъпки, съгласно нормативната уредба, за да защити правата си по съдебен ред и да изиска съответстващите неустойки и обезщетения. От 23 март продаваме самостоятелно на БНЕБ цялото произведено количество електрическа енергия в най-прозрачните борсови сегменти\", се изтъква в отговора на общинското отоплително дружество до \"Дневник\".\n\nОт 1 април е в сила определената от Комисията за енергийно и водно регулиране (КЕВР) по-ниска цена на топлинната енергия, като следствие на договорената с \"Газпром\" с 40% по-ниска цена на природния газ..\n\n\"Това е изцяло в полза на потребителите, защото сметките за месец април, когато много хора са принудени да останат вкъщи без доходи, ще бъдат по-ниски\", обещават от столичното парно.","summary":"След като \"Гранд енерджи\" печелеше от фиксираната изкупна цена години наред, сега прекрати договора, защото пазапните цени рязко паднаха","language":"bul"}
{"url":"https://www.dnevnik.bg/biznes/2004/03/17/413191_ap_priema_obvurzvashti_oferti_za_privatizaciiata_na/","title":"АП приема обвързващи оферти за приватизацията на ЕРП-та до 25 май","date":null,"text":"Агенцията за приватизация стартира заключителния етап от конкурса за продажбата на 7-те електроразпределителни дружества. Обвързващи оферти ще се приемат до 14.00 часа на 25 май 2004 г., като единственият критерий при оценката на обвързващите оферти ще бъде предложената цена.\n\nНа 16 февруари 2004 г. предварителни оферти подадоха:\n\n2. Public Power Corporation A.Е., Гърция\n\n3. Enel S. p. A, Италия\n\n5. E. ON Energie AG, Германия\n\nДо заключителния етап на конкурсната процедура са допуснати всички кандидати.\n\nСроковете на заключителния етап са следните:\n\n• Период на анализ 17 март – 7 май 2004 г.\n\n• Представяне на коментари на участниците по Проекта на документи по сделката – до 16 април 2004 г.\n\n• Предоставяне на Преработените документи по сделката – до 7 май 2004 г.\n\n• Запитвания и искания за разяснения по конкурсната процедура – до 20 април 2004 г.\n\n• Представяне на гаранции за участие /депозит/ – до 12.00 ч. на 25 май 2004 г.\n\n• Подаване на окончателни оферти – до 14. 00 ч. на 25 май 2004г.\n\nПродажбата на електроразпределителните дружества се осъществява чрез провеждането на три самостоятелни конкурсни процедури, които се провеждат едновременно, като 7-те електроразпределителни дружества са групирани в 3 пакета:\n\n• 129 176 бр. акции, представляващи 67% от капитала на “Електроразпределение-Столично” ЕАД, София;\n\n• 143 983 бр. акции, представляващи 67% от капитала на “Електроразпределение-София-Област” ЕАД, София;\n\n• 80 802 бр. акции, представляващи 67% от капитала на “Електроразпределение-Плевен”, Плевен.\n\n• 104 788 бр. акции, представляващи 67% от капитала на “Електроразпределение-Пловдив” ЕАД, Пловдив;\n\n• 126 094 бр. акции, представляващи 67% от капитала на “Електроразпределение-Стара Загора” ЕАД, Стара Загора.\n\n• 100 567 бр. акции, представляващи 67% от капитала на “Електроразпределение-Варна” ЕАД, Варна;\n\n• 88 306 бр. акции, представляващи 67% от капитала на “Електроразпределение-Горна Оряховица” ЕАД, Горна Оряховица.\n\nПредварителните квалификационни критерии към потенциалните инвеститори бяха еднакви и за трите конкурсни процедури:\n\n• Обем продадена електроенергия. Обемът продадена електроенергия на базата на оперативни данни за 2002 г. за стратегически инвеститори трябва да възлиза минимум на 7 000 ГВтч\n\n• Собствен капитал. Собственият капитал на стратегическия инвеститор по счетоводен баланс, с изключение на малцинствените участия трябва да е равен или по-голям от 700 000 000 Евро към 31.12.2002г. Този критерий ще бъде преценяван по счетоводния баланс на инвеститора към 31.12.2002 г.\n\n• Кредитен рейтинг. Инвеститорът трябва да има дългосрочен кредитен рейтинг по-висок или равен на:\n\n“BBB минус” - Standard & Poor’s,\n\n“Baa3” - Moody’s Investors Service,\n\n“BBB минус” - Thomson BankWatch.\n\n• Доказан опит на либерализиран пазар на електрическа енергия. Инвеститорът трябва да има опит поне на един либерализиран пазар на електрическа енергия. За либерализиран пазар се определя пазар за електроенергия, на който поне 26.5% от пазара към месец април 2003 г. или към по-късна дата е официално обявен за отворен за конкуренция. Това изискване съответства на първия етап на пазарно отваряне, съгласно Директивата на ЕС. Инвеститорът трябва да има поне 5% дял на такъв либерализиран пазар, измерен по обем на продадена електроенергия през 2002г. спрямо годишния обем крайно потребление за същия период.","summary":"Агенцията за приватизация стартира заключителния етап от конкурса за продажбата на 7-те електроразпределителни дружества. Обвързващи оферти ще се приемат до 14.00 часа на 25 май 2004 г., като единственият критерий при оценката на обвързващите оферти ще бъде предложената цена.\r\nНа 16 февруари 2004 г. предварителни оферти подадоха:\r\n1. EVN AG, Австрия \r\n2.","language":"bul"}
{"url":"https://www.dw.com/bg/%D0%B8%D1%80%D0%B0%D0%BD%D1%81%D0%BA%D0%B8%D1%8F%D1%82-%D0%B0%D1%82%D0%BE%D0%BC%D0%B5%D0%BD-%D1%81%D0%BF%D0%BE%D1%80-%D0%BF%D1%80%D0%B5%D0%B7-2006-%D1%82%D0%B0-%D0%B3%D0%BE%D0%B4%D0%B8%D0%BD%D0%B0/a-2597250","title":"Иранският атомен спор през 2006 -та година","date":null,"text":"В началото на 2006 -та Техеран обяви, че разполага с нужната техника за да обогатява уран, поради което оттам съобщиха, че работите в запечатаното дотогава атомно съоръжение в Натанц ще бъдат възобновени под контрола на международната агенция за атомна енергия във Виена. Това накара Великобритания, Франция и Германия да се оттеглят от преговорите с Иран. С напрежение се очаква доклада на международната агенция през февруари, който трябва да даде яснота по един основен въпрос – работи ли ислямската република по своя тайна програма за производство на атомно оръжие или не. Мохамед ел Барадей обаче представя нещо, от което става ясно ,само че евентуална военна опция от страна на Иран не може нито да бъде окончателно изключена, нито потвърдена. Неяснотите по този въпрос остават и подхранват различни слухове и спекулации. На 11 април президентът Ахмадинеджад гордо обявява, че на страната му се е удало, да обогати уран:\n\n“Въз основа на международните правила и нашите неотменими права, ние ще продължим индустриалното производство на горивни елементи за електроцентралите ни.”\n\nМакар, че в случая става дума за ниско обогатяване на уран, иранският президент поне вербално – изпраща страната си в компанията на атомните държави. Това огромно преувеличение обаче подтиква Западът към сплотеност. В началото на юни САЩ за пръв път предлагат преки преговори с Иран, а петте постоянни членки на Съвета за сигурност, заедно с Германия правят пакет от предложения на Иран. В тях е предвидено, страната да получи помощ отвън в изграждането на един реактор с лека вода, както и в използването на атомната енергия за мирни цели, ако се откаже от програмата си по обогатяването на уран. Обещани са и други облекчения в икономическата област. Техеран обаче реагира сдържано и заявява, че ще даде отговор едва на 22 август. Тогава Западът прекратява инициативата и прехвърля спора около иранската атомна програма в Съвета за сигурност. Там е съставена резолюция 1696. В нея ООН апелира към Иран да прекрати атомната си програма до 31 август. Тази дата обаче минава, без да се случи нещо. Президентът Ахмадинеджад оповестява:\n\n“Преговорите трябва да се проведат в честна атмосфера и двете страни трябва да са равнопоставени, а климатът – честен. Ако обаче те си въобразяват, че могат да ни заплашват, то нека знаят, че иранският народ решително отхвърля подобна атмосфера.”\n\nСлед като ултиматумът изтича, петте постоянни членки на Съвета за сигурност и Германия не могат да се споразумеят около еднна линия на поведение, защото Китай и Русия не са съгласни да се налагат санкции, нито пък тонът спрямо Техеран да се изостря допълнително.\n\nЕдва през декември – ден преди Бъдни вечер – се удава изготвянето на нова резолюция. Единодушно Съветът за сигурност реши да обяви санкции, за да осуети всякакъв евентуален трансфер на ноу-хау и материали за иранските атомни съоръжения и ракетни програми, както и за тяхното финансиране. Тонът на документа обаче е изключително мек. Освен това се правят и редица изключения – например за строежа на руски реактор в иранския град Бушер. Затова и реакциите на говорителя на иранското външно министерство Али Хосейни бяха съответно сдържани:\n\n“Резолюцията засяга две точки: първо - работата по нашата атомна програма за мирни цели. За тази цел – от технологическа гледна точка – ние изобщо не се нуждаем от чуждестранна помощ. От друга страна – засяга атомното оръжие, което ние отхвърляме по хуманитарни и религиозни причини. Затова резолюцията на ООН по никакъв начин няма да се отрази на нашата атомна програма”.\n\nОбединените нации оповестиха, че на 21 февруари идната година ще представят междинен доклад за развоя на събитията около иранската атомна програма. В същото време, парламентът в Техеран апелира към собственото си правителство, да подложи на преоценка отношението към Международната агенция за атомна енергия.","summary":"Заплахи, ултиматуми и резолюции – предлагаме ви хронологията на четиригодишния спор около иранската атомна програма през 2006 година.","language":"bul"}
{"url":"https://www.dnes.bg/redakcia/2017/02/24/praviat-li-shpionaj-v-germanski-uchilishta-po-zaryka-na-ankara.333066","title":"Правят ли шпионаж в германски училища по заръка на Анкара?","date":null,"text":"Тежки обвинения срещу Турция: твърди се, че турски дипломатически служби в Германия подбуждат учители, ученици и родители от турски произход да докладват за критични нагласи към Ердоган и правителството му.\n\nТурски дипломатически служби в Германия подбуждат към шпионска дейност в германски училища - така могат да се обобщят обвиненията, отправени от германския синдикат „Възпитание и наука”. Днес редица германски медии съобщават, че представители на турските консулски служби в провинция Северен Рейн-Вестфалия организирали т.нар. „информационни мероприятия”, на които официално трябвало да се говори за „дискриминацията на ученичките и учениците от турски произход”.\n\nСред участниците във въпросните срещи били учители и родители от турски произход, към които бил отправен апел да съобщават за критични нагласи към политиката на турското правителство и на президента Ердоган. Според публикациите в германските медии такива срещи били организирани в Дюселдорф, Есен, Кьолн и Мюнстер, а сред участниците били и мюсюлмански проповедници, пише Дойче веле.\n\nМинистерството на учебното дело в Северен Рейн-Вестфалия вече се е обърнало със запитване към съответните турски консулства. Говорител на министерството обясни, че се търси отговор на въпроса дали се правят опити да бъдат манипулирани учебните планове в училищата. Ако действително има намеса на чуждестранни дипломатически представителства и на религиозни лица в учебната дейност, това би представлявало грубо нарушение на съществуващите разпоредби.\n\n\"В разрез с ценностите на Просвещението\"\n\nГоворителят на министерството каза още, че такава намеса е съвършено неприемлива за правителството на провинцията. Властите в Северен Рейн-Вестфалия правят уговорката, че информациите за въпросните срещи все още не са окончателно потвърдени, но въпреки това вече са били уведомени както полицията, така и службите за сигурност, които ще вземат „необходимите мерки”. Прокуратурата в Дюселдорф проверява дали има достатъчно основания за официално разследване. Представители на синдиката „Възпитание и наука” съобщават конкретно за една среща, проведена на 22 януари в Дюселдорф. На нея присъстващите получили учебни планове за „обучение по турски език и турска култура”, които всъщност са предназначени единствено за преподаване в турските консулства, но не и в държавни германски училища. Тези планове се съсредоточават върху всекидневни ситуации, но всъщност имат за цел да развиват у учениците турска идентичност, твърдят синдикалистите. Някои пасажи в тези учебни планове са подчертано турско-националистически и влизат в разрез с ценностите на Просвещението, които са залегнали в германските учебни планове, твърди Себастиан Кребс от синдиката „Възпитание и наука”.\n\nКакто вече съобщихме, наскоро бяха проведени обиски в жилищата на мюсюлмански проповедници - по подозрение, че са шпионирали учители по религия в държавни училища в Германия. Тези проповедници са подчинени на могъщата организация „Дитиб”, която пък се ръководи от религиозната служба в Турция и от министър-председателя в Анкара. В Германия „Дитиб” обединява под своята шапка стотици джамии и ходжи и се грижи за координацията на религиозните, социалните и културните дейности на мюсюлманските религиозни общности.\n\n\"Не бива да го допускаме\"\n\nОчертаващият се в момента скандал става още по-експлозивен на фона на очакваните изяви на турския президент Ердоган в Германия. В навечерието на съдбоносното гласуване на референдума за президентска република Ердоган планира срещи с турската общност в Германия.\n\nПо този повод министърът на вътрешните работи на Северен Рейн-Вестфалия Ралф Йегер каза следното: „Трябва да попречим на опитите вътрешно-турските конфликти да бъдат пренесени и тук. И не бива да допускаме да се злоупотребява с нашата свобода на мненията с цел да се агитира в полза на референдума за промяна на турската конституция. Тази промяна ще ограничи основните права на хората и ще отвори вратата за връщане на смъртното наказание”, предупреждава Йегер.\n\nТурски ходжи в германски джамии явно шпионират привърженици на Гюлен и пишат доноси до Анкара. Могъщата религиозна организация „Дитиб”, която поддържа повечето джамии в Германия, отрича да е замесена. Но така ли е?","summary":"От турските консулски служби организирали \"информационни мероприятия\" | Dnes.bg","language":"bul"}
{"url":"https://www.dnevnik.bg/print/arhiv_pari/2004/02/01/1601875_sech/","title":"Сеч - Архив Пари - Дневник","date":null,"text":"Секат и тъмен блясък осветява мургавите лица на юначагите. Посичат те националното зелено богатство, създавано десетилетия и столетия от българската природа и отечествения дух. Други симпатични труженици свличат трупите към булдозери, камиони, талиги, теглени от изнурени волове с подивели очи. От съответните разпределителни бази покосените дънери, които още сълзят, заминават в различни посоки най-вече към южната съседка Гърция. Медиите въпият, призовават уж собственикът на горите да се спре клането. Собственикът, който всъщност не е собственик, не е цар, не е дори и министър-председател, с иначе аристократичен финес подхвърля: Ама моля ви се, това е сериозен въпрос, нашето семейство не присвоява! И сечта продължава с брутален напор, и от урва на урва, от връх на връх клокочи и ехти възмущението на българския дух, унижен и оскърбен от царственото ограбване. Сечта поразява всъщност не благородните дървета, а националното достойнство на българина. Представителите на колко още поколения на Сакскобургготската династия трябва да се изредят в обладаването на злощастния ни народ, за да разберем, че тази фамилия работи само и единствено за личните си и винаги против отечествените интереси?Едновременно с трагичното рухване на вековните мури край връх Мусала рухват и нашите войничета в Кербала, пратени там по височайшата воля на собственика на посичаните гори с перфидния мотив, че защитавали българските държавни интереси и отстоявали своя воински национален дълг. За какво падат главите на българските войници на 3000 километра от родната земя? За чужд хатър, заради интересите на една световна свръхсила към иракския петрол и заради раболепието и престъпната безотговорност на днешните ни политици. Отново български майки са закачулени с черни чембери. Политиците, разбира се, не знаят кой е Иван Милев, нито подозират, че той има картина със заглавие \"Нашите майки все в черно ходят\". Обаче те многоглаголстват от сутрин до здрач, че животът на нашите момчета не си бил отишъл напразно. Фалцетните обяснения на политиканстващите клакьори са не само цинични, но и гнусни. А нашите майки все в черно ходят!Зловещият хор на политическите кречетала включва през последните дни и нови, свежи струи. Към юродивите скандали в централата на СДС против Мургавия и за Бледоликата или обратно се прибавят дрезгави петролни писъци откъм централата на БСП. Има или няма професори, лични приятели на кръволока Саддам? Приятели ли са те и на Клинтън? И коя сила представляват в действителност БСП, СДС, НДСВ, БЧК или БДЖ /Български държавни железници/, за да стане абсурдът пълен?А всъщност става дума за едно и също нещо - клането на вековните гори край Мусала има същия злодейски подтекст, както и изпращането на злощастните войничета като курбан за чужд хатър в Ирак /а и където и да е по света/, както и крайният бруталитет и престъпно национално безотговорна позиция на така наречената нова политическа класа към разтерзаното Отечество.Сечете, господа! Сечете националното достойнство и чест! Кой ви бърка? Ний сме всинца с утешителен бонбон в устата. Я бонбона на страха, я бонбона на временния гечинмек, я бонбона на лотофагията и националния нихилизъм.Сечете, но знайте, че българският народ се е събуждал и след по-кошмарни сънища в своята история. И винаги е потърсвал сметка и възмездие от секачите на националното достойнство и чест! .","summary":"НИСКОЧЕЛИ юначаги секат с мрачен устрем вековни стволове в горите около връх Мусала. Рухват самотните великани, блика кръвта им в потоци смола, тътне горестно при всеки удар на повалено дърво земята.","language":"bul"}
{"url":"https://www.dw.com/bg/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0%D1%82%D0%B0-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B8%D0%B7%D0%BB%D0%B8%D0%B7%D0%B0-%D0%BE%D1%82-%D1%81%D1%82%D0%B0%D0%B3%D0%BD%D0%B0%D1%86%D0%B8%D1%8F%D1%82%D0%B0-%D0%B8-%D0%BE%D1%82%D0%BD%D0%BE%D0%B2%D0%BE-%D0%B4%D0%BE%D0%BA%D0%B0%D0%B7%D0%B2%D0%B0-%D0%BC%D0%BE%D1%89%D1%82%D0%B0-%D1%81%D0%B8/a-2598544","title":"Икономиката на Германия излиза от стагнацията и отново доказва мощта си","date":null,"text":"�та икономика излиза от кризата още по-мощна и е в навечерието на нов подем. Коментар по темата от икономическия наблюдател на Дойче веле Карл Завацки:\n\nГерманската икономика има зад гърба си тежки години и по всяка вероятност добри години я очакват. Германия извървя докрай болезнения път из низините на стопанството и сега е на път да се оттласне от дъното. СтесненияТ поглед върху вътрешния пазар пречи на мнозина да разпознаят тръгналото вече напред икономическо възстановяване. Очевидно отвън и в сравнение с другите страни тенденциите проличавата много по-рано и съответно се използват свързаните с тях шансове. Преди всичко англо-американски дялови компании и акцийни фондове се ангажират мащабно. Международно опериращите инвестиционни банки понастоящем чувствително разширяват филиалите си със седалище най-часте във Франкфурт на Майн. Работата е там, че през следващите години в Германия ще има много поле за работа на инвеститорите. Борсата, която първа схваща симтомите на бъдещето, вече от известно време насам бележи подем.\n\nЕдни купуват фирми на безценица, други инвестират във все още недооценявания в сравнение със САЩ и Великобритания пазар на акциите. През първото полугодие чуждестраннтите инвеститори повишиха ангажимента си спрямо германските акции с 22 на сто. Само през месеците май и юни на борсите в Германия бяха инвестирани 71 милиарда евро от чужбина, докато само преди една година преболадаваха продажбите. Междувременно 8 от 30-те концерна, по които се сътавя германския индекс ДАКС са предимно в ръцете на чужденци – като се започне от Адидас, мине се през БАСФ и се стигне до Дойче Банк, Шеринг и Сименс. Докато мнозина германци се опариха при последния спад на борсата и се задоволяват с мизерни печалби от фондове на финансовия пазар, чужденците купуват германски акции в небивали досега мащаби.\n\nРеномираното британско седмично списания “Иконъмист” украси заглавната страница на последния си брой с орела на германския федерален герб и заглавието “Изненадващата икономика на Германия”. Не бива да се забравя, че именно сп. “Иконъмист”, малко след последните избори за Бундестаг окачестви Германия като “несигурния гигант”. Тогава пътят все още водеше надолу към “низината на сълзите”. Под натиска на високите разходи редица фирми си написаха домашните. Те се преструктурираха, имайки предвид слабата вътрлешна конюнктура, взеха на мушка световния пазар, модернизираха продуктите и производствата си. Тримесечие след тримесечие големите германски концерни докладват за нарастващ оборот и рекордни печалби.\n\nС умерената си тарифна политика синдикатите допринесоха за успеха, федералното правителство намали данъците и стартира отдавна наложителната реформа на системите за социално осигуряване. Производствените разходи за единица продукция в Германия намаляха от 1999 год. насам с близо 10 на сто, докато примерно в Италия тези разходи нарастнаха с приблизително този процент. По отношение на икономически ръст в Европа Германия беше последна, но междувременно се изкачи някъде по средата, като при това тенденцията е възходяща. Германската икономика е в международен мащаб по-конкурентоспособна, отколкото когато и да било преди.\n\nСамо че германската общественост още не е разбрала това. Макар и ситуацията на повечето фирми да се е подобрила трайно, се създава впечатлението, че страната е пред пропаст. А всъщност всеобщите вопли и ридания отдавна вече са неуместни. Сега е необходимо през следващия избирателен период на Бундестага, независимо каква е управляващата коалиция, избрания от канцлера Шрьодер курс към реформи не само да бъде продължен, но и задълбочен. Но преди всичко е необходимо и уместо, Германците да спрат да се вайкат, а да погледнат с повече увереност към бъдещето. Те имат всички причини да сторят това.","summary":"Докато в Германия все още повечето хора обсъждат нулевия растеж и масовата безработица с чувството за обреченост, редица международни инвеститори долавят и използват шансовете на страната като място за развиване на икономическа дейност. “Изненадващата германска икономика” гласеше уводното заглавие на международно реномираното британско седмично списания “Икономист”. Според “Икономист” германск","language":"bul"}
{"url":"https://www.dw.com/bg/%D1%85%D1%80%D0%B0%D0%BD%D0%B0-%D0%BD%D0%B0-%D0%B1%D0%BE%D0%BA%D0%BB%D1%83%D0%BA%D0%B0/a-15633275","title":"Храна на боклука","date":null,"text":"Ако се претеглят всички изхвърляни храни в Германия, то общото им тегло лесно би достигнало 20 милиона тона! Така светът губи множество ценни ресурси: вода, енергия, торове, а отчасти и ценни тропически горски площи.\n\nПокрай това прахосничество се оказва и вредно влияние върху климата. Замислете се само колко планини от опаковки се натрупват. Всичко това изглежда крайно безотговорно, имайки предвид факта, че около един милиард души на Земята гладуват и климатичните промени се долавят все по-отчетливо. Хуманитарните организации Хляб за света, Протестантската служба за подпомагане на развитието и Slow Food излъчват тревожни сигнали да се спре пилеенето.\n\nИзтекъл срок на годност, развалена стока?\n\nНо защо германските граждани изхвърлят толкова много? Федералното министерство на потребителската защита неотдавна проведе анкета за причините. 84 на сто от анкетираните заявяват, че изхвърлят хранителни продукти, защото са развалени или е изтекъл срокът им на годност. Около 25 % обявяват, че често купуват повече, отколкото им се оказва нужно, 19 % се оплакват от твърде големите опаковки като основна причина, а 16 % признават, че изхвърлят храни, защото не са им вкусни. Все пак 69 на сто от анкетираните германски граждани споделят, че изпитват угризения, когато изхвърлят храна.\n\nНе само Германия има проблем с отпадъците си. Всички развити индустриални държави, а дори и някои развиващи се страни страдат от това явление. В последните множество храни се развалят, защото не достигат складове и подходяща опаковка. Според световната организация по прехраната около една трета от световното производство на храни отива на боклука. Фатален кръговрат, защото колкото повече храни се изхвърлят, толкова повече се увеличава търсенето на суровини. Цените се покачват, а бедните не са в състояние да плащат храната си.\n\nЕдни го изхвърлят, други го сънуват\n\nНеотдавна завършеният документален филм \"Опитай прахосаното\" и книгата към него \"Унищожителите на храната\" на Валентин Турн заклеймяват този вреден кръговрат. Някои от застъпваните тези в него гласят, че свръхпредлагането на хранителни стоки и ниските им цени подвеждат хората да купуват повече, отколкото могат да изядат. Но не само потребителите, а и търговците са отговорни. Често в търговската мрежа се бракуват марули заради едно потъмняло листенце, цели щайги с праскови се озовават на сметището заради една изгнила, плодове с \"външи недостатъци\" пък изобщо не стигат до магазините.\n\nМеждувременно на сцената излизат все повече противници на прахосничеството. Те пледират храната да бъде отново истински ценена. Това може да става например посредством покупката на био-продукти, които са символът на екологичното производство. Вярно е, че потребителите трябва да плащат по-високи цени за тези продукти, но по този начин те подкрепят дълготрайното развитие на световното селско стопанство. Особена ценност представляват и честно търгуваните храни, тъй като отношението към работниците в страните-производители е почтено и те получават по-достойно заплащане за труда си.","summary":"Една трета от произведените храни по света отива на боклука. В Германия например всяка втора маруля и всеки пети хляб се озовават на сметището. Това пилеене струва на всеки германец средно по 330 евро на година.","language":"bul"}
{"url":"https://www.dw.com/bg/%D1%80%D0%B0%D0%B7%D0%B3%D1%80%D0%BE%D0%BC%D0%B5%D0%BD%D0%B0-%D0%BD%D0%BE-%D0%BD%D0%B5-%D0%B8-%D0%BF%D0%BE%D0%B1%D0%B5%D0%B4%D0%B5%D0%BD%D0%B0-%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0/a-47945527","title":"Разгромена, но не и победена - ″Ислямска държава″","date":null,"text":"Благодарение на решителната намеса на международната общност т.нар. \"Ислямска държава\" (ИД) е почти разгромена. С много уговорки: терористите-ислямисти са военно победени, макар и временно. Преди да се е предал и последният боец на ИД, и преди да е отстъпено и последното парче земя от територията (колкото една Великобритания), която бяха завладяли терористите, не бива да избързваме с оценките. Защото дотук е спечелен само един много важен етап от войната - нищо повече. Не бива да ни успокоява това, че заложникът на джихадисткия терор е освободен.\n\nПодобна предпазливост, от една страна, показва, че идеологията на джихадисткия салафизъм е станала неразделна част от арсенала аргументи в полза на тероризма. Разбира се не всеки салафист, т.е. не всеки, който иска да живее според архаичните мюсюлмански обичаи, автоматично става терорист. Все пак имаме доста различни видове салафизъм - от напълно аполитичния до онзи салафизъм, чийто привърженици са убедени, че утопията им може да бъде наложена само чрез насилие, т.е. техния джихад.\n\nАктивирането на тези сили може да се случи по всяко време - дори и след военната победа над \"Ислямска държава\". От друга страна експертите твърдят, че през последните 2 години 30 хиляди бойци на терористичната организация са минали в нелегалност. Вероятно някои от тях ще се опитат да се интегрират отново в своите предишни общества. Но мнозина просто чакат да се открият нови възможности. А такива могат да се появят, ако конфликтните страни неволно позволят някъде да възникне вакуум, или ако САЩ се изтеглят от Сирия. ИД отново бързо ще запълни всяко празно пространство, както се случи и при нейния победоносен ход през 2014 година.\n\nРайнер Херман е редактор от ФАЦ\n\nИ преди \"Ислямска държава\" е била подценявана - при това неведнъж. Когато за предпоследен път тя беше победена (през 2008 година) броят на джихадистите, минали в нелегалност в Ирак, се оценяваше на няколкостотин души. Три години по-късно обаче организацията се завърна с гръм и трясък по-силна от всякога, след като лидерите ѝ си извадиха поуки от допуснатите грешки и се пригодиха към новата среда. И този път няма да е по-различно. И тогава, и сега джихадистите ще заложат на класическата тактика - всяването на още повече страх и ужас с помощта на терористични нападения. Те със сигурност ще се опитат да пренесат войната си и на Запад. Затова е задължително да останем бдителни.\n\nМладите имат нужда от перспектива\n\nИма само един начин да се преборим с джихадистите: като в страните, от които те идват, бъдат създадени условия за младите хора да се включат активно и справедливо в обществения живот така, че джихадизмът повече да не е привлекателен за тях. И макар това още да не е постигнато, сегашната победа над ИД е много важна. Защото ѝ беше отнета територията, с която тя може да вербува съмишленици, желаещи да живеят като ислямисти в една ислямска държава.","summary":"Т.нар. \"Ислямска държава\" може и да е загубила почти цялата завоювана преди това територия, но продължава да не е победена. Досега сме спечелили само един важен етап от войната срещу джихадистите, пише Р. Херман от ФАЦ.","language":"bul"}
{"url":"https://www.dnevnik.bg/sport/2020/05/13/4066179_pavel_kolev_promiana_v_sobstvenostta_na_levski_za_nas/","title":"Павел Колев: Промяна в собствеността на \"Левски\" за нас няма","date":null,"text":"Промяна в собствеността на \"Левски\" въпреки джиросването на акциите на клуба от Васил Божков към премиера Бойко Борисов няма. Това обяви изпълнителният директор на клуба Павел Колев, след като прие акциите в сряда (13 май) по обяд - часове след отказът на Борисов да ги приеме и новото указание от Божков - да бъдат предадени в \"Левски\".\n\n\"Промяна на собствеността за нас фактически няма. Това, което можем да направим, е да търсим изход от казуса. Временните удостоверения са прибрани в касата на клуба, правихме проверка дали отговарят с книгата на акционерите. Ние не можем да разполагаме с тях. Всички варианти за бъдещето на \"Левски\" са възможни\", коментира изпълнителният директор на клуба. И допълни, че \"това, което знам, че докато няма вписване в книгата на акционерите, смяна на собствеността няма.\"\n\nПовечето юристи, до които \"Дневник\" се допита, смятат, че въпреки, че не са приети, след джиросването - акциите вече са собственост на Борисов. Според други, ако това е акт на дарение - то влиза в сила само, ако бъде прието физически. Собственик ли е премиерът на \"Левски\" и какви са ходовете му - четете тук.\n\nПавел Колев заяви в сряда (13 май) по обяд, че е потърсил контакт с Васил Божков, но към момента не може да осъществи такъв.\n\n\"С премиера Борисов не съм говорил. Предполагам, че в някакъв момент ще трябва да говорим.\"\n\nПо-рано през деня Васил Божков обяви, че дава акциите на Борисов, като те му бяха занесени в Министерския съвет от телевизионния водещ Сашо Диков. Министър-председателят отказа да ги приеме с обяснението, че е \"несериозно\", а Диков отнесе папката в сградата на \"Левски\", предоставяйки ги на Павел Колев.\n\n\"Левски\" като клуб със 106-годишна история не заслужава това, което се случва в момента. Решението за прехвърлянето на акциите изненада дотолкова, доколкото се надявах, че разговорите ми с него са успели да го убедят, че трябва да се раздели с акциите по начин, по който да позволи на клуба да се бори за съществуването си, защото в момента сме с вързани ръце. Каквото и да правим, ефективни действия не можем да предприемем сега\", добави Колев.\n\nВъпреки намерението си от началото на месеца да подаде оставка сега Колев заяви, че остава на работа, за да не блокира дейностите на клуба.\n\nПо думите на Колев желаещите да бъдат спонсори на \"Левски\" са се увеличили. \"Само тази сутрин получих две предложения, които нямах възможност да прегледам. Доколкото знам, са български фирми, едната е голяма. Водим разговори и с чуждестранна компания от доста време.\"\n\n\"Левски\" може да се самоиздържа, както се видя досега, но въпросът е колко време. Другият въпрос е морален.\"\n\nМалко след новината за джиросването на акциите на футболния клуб на името на Бойко Борисов и отказа на премиера да ги приеме, феновете на \"Левски\" излязоха с коментар. Организацията \"Тръст Синя България\", която притежава и 10% от акциите, окачестви случилото се като \"унизителен за левскарството процес\".\n\n\"Единственият верен ход е въпросните акции да бъдат безвъзмездно придобити от футболния клуб. При подобен сценарий \"Синя България\" ще предложи да организира и представи формат, чрез който всички решения, касаещи бъдещето на клуба, да бъдат взимани след широка подкрепа от левскарската общност. Да свика в най-кратки срокове общо събрание на акционерите, на което да бъдат приети горепосочените решения, както и да бъде избран нов надзорен съвет\".\n\nКакви са юридическите тълкувания - собственик ли е вече Борисов - четете тук. Как стана прехвърлянето на акции от Божков към Борисов - тук. Отказът да бъдат приети акциите (видео) - тук.","summary":"\"Каквото и да правим ефективни действия не можем да предприемем, защото сме с вързани ръце\", каза изпълнителният директор на клуба","language":"bul"}
{"url":"https://www.dw.com/bg/%D0%B7%D0%B0-%D0%BD%D1%8F%D0%BA%D0%BE%D0%BB%D0%BA%D0%BE-%D0%B1%D0%B8%D1%80%D0%B8-%D0%BF%D0%BE%D0%B2%D0%B5%D1%87%D0%B5/a-18436620","title":"За няколко бири повече","date":null,"text":"С годишна консумация от почти 13 литра алкохол на глава от населението, португалците се нареждат на едно от челните места в ЕС. Изпреварват ги само \"по-жадните\" граждани на Андора и в почти всички източноевропейски страни. Португалското правителство иска да ограничи употребата на алкохол сред подрастващите като забрани продажбата му на лица под 18 години, както и консумацията на открито.\n\n\"Ние искаме да ограничим пиенето на алкохол по улиците и на обществени места\", казва зам.-шефът на португалската Служба за превенция на зависимостта от алкохола и наркотиците Мануел Кардосо. Съгласно проектозакона, ще бъде забранена употребата на алкохол на обществени места след два часa след полунощ. Жителите на квартал Bairro Alto в стария Лисабон все по-често се оплакват от непрестанния шум и мръсотията по улиците. \"По традиция, с настъпването на пролетта португалците излизат да се веселят на открито - по улиците и парковете. Ще бъде много трудно хората да бъдат накарани да променят навиците си\", казва Кардосо.\n\n\"Много е приятно. Забавляваме се така, срещаме се с приятели\", казва 18-годишната Даниела, която откриваме с приятели в парка \"Сантош\" около малка маса, отрупана с найлонови торбички, от които се подават бутилки. \"Ще ударим тук още по едно, преди да се преместим някъде другаде - в някой бар или дискотека\", казва тя.\n\nСпоред младото момиче, скучно е човек да се забавлява на едно и също място. Може би заради това лисабонските нощи си имат твърдо \"разписание\": младежите първо \"загряват\" с няколко питиета в някой парк, след това тръгват по кръчми, дискотеки и барове, а на разсъмване се връщат обратно в парковете - стига все още да ги държат краката.\n\nМладежи се веселят в парка \"Сантош\"\n\n\"В отсрещния бар \"Вси светии\" е особено шумно. Педро и неговата \"клика\" са на обиколка из кръчмите и в момента са заседнали тук. Всички са на по 16 години и изобщо не одобряват намеренията на правителството. \"Това е пълна идиотщина. За твърдия алкохол разбирам - той така или иначе е забранен. Но защо да не можем да изпием по една бира или чаша сангрия\", възмущава се Педро.\n\nСтарият закон не успя да разпространи нашето послание, че алкохолът вреди на здравето, затова се налага да го променим\", казва Мануел Кардосо и допълва, че алкохолът уврежда по-силно здравето на младежите. Затова се налага консумацията му да бъде забранена за младежите под 18 години.\n\nНовият закон трябва да промени старите навици. Как обаче ще стане това в една страна, където до неотдавна в провинцията \"подправяха\" супата на децата с алкохол за \"подсилване на организма\"? И ако доскоро беше нормално да се изпие чаша вино с яденето, днес младежите вече пият безразборно, в големи количества и нерядко в края на седмицата се напиват до безсъзнание.\n\nПромяната на навиците е трудна работа\n\nБарманът Сержио Серано не иска да бъде изкупителна жертва на новия закон\n\n\"Надявам се, че новият закон ще важи и за продажбите в супермаркетите и денонощните бензиностанции, след като ние няма да имаме право да сервираме алкохол на младежите\", казва собственикът на бар Сержио Серано. Според него, употребата на алкохол е културен, а не наказателно-правен проблем. И правителството не бива да превръща собствениците на барове в изкупителна жертва. С това е съгласен и Мануел Кардосо. Промяната на навиците може да се извърши само с разяснителна дейност и възпитание, смята той.\n\nНа площад \"Сантош\" вече минава три сутринта. Все още е топло и необичайно шумно. Педро и \"кликата\" му отдавна са си отишли. 18-годишната Даниела и приятелите ѝ допиват последното шише водка. Наоколо се веселят още около стотина души. Възрастен полицай, който не желае да каже името си, патрулира из парка с колегите си. \"Никой обаче не вярва, че всичко това ще спре само защото ще гласуват нов закон\", казва той и поклаща невярващо глава.","summary":"Португалците пият алкохол почти колкото източноевропейците и правителството на страната бие тревога. Подготвяните от него мерки за ограничаване на консумацията сред младежите обаче се посрещат различно в обществото.","language":"bul"}
{"url":"https://www.dw.com/bg/%D0%B4%D0%B0-%D0%BD%D0%B5-%D0%B1%D0%B8-%D1%87%D0%B0%D0%BA-%D1%81%D0%B5%D0%B3%D0%B0-%D0%B4%D0%B0-%D1%80%D0%B0%D0%B7%D0%B1%D1%80%D0%B0%D1%85%D0%BC%D0%B5-%D0%B8%D1%81%D1%82%D0%B8%D0%BD%D0%B0%D1%82%D0%B0-%D0%B7%D0%B0-%D1%84%D0%B5%D0%B9%D1%81%D0%B1%D1%83%D0%BA/a-43083223","title":"Да не би чак сега да разбрахме истината за Фейсбук?","date":null,"text":"\"Кражба на данни\", \"голям гаф\", \"скандална злоупотреба\" - такива изрази се чуват, когато стане дума за случващото се около Фейсбук тези дни. Но всички тези определения не са верни. Защото в цялата история няма никаква кражба, няма хакнати пароли, нищо не е изтъргувано на черния пазар, няма и хакери, които да бърникат някъде, където не им е мястото. Точно обратното дори: случилото се е \"business as usual\" - тоест, съвсем обичайна практика.\n\nФейсбук събира данни. И създава профили на потребителите си, които след това продава на рекламни компании, на доставчици на услуги, на политически партии или просто на групи, които организират някакви подписки. Всеки може да разгледа собствения си рекламен профил и дори да го редактира. Да, скрит е надълбоко в дебрите на личните ни профили, но всичко това не се прави тайно.\n\nНаивно е да се правим на изненадани\n\nЕто пример: да си представим потребител на име Самюел Джей. Той е от мъжки пол, рожденият му ден се пада през пролетта, често пътува по служба, интересува се от футбол, слуша хеви метъл, чете вестници, обича италианската кухня и наскоро се е преместил в ново жилище. Всичко това го знае и Фейсбук, но не защото Самюел го е написал в социалната мрежа, а защото Фейсбук \"чете\" заедно с него, когато той преглежда статии онлайн, резервира полет, купува билет за концерт или поръчва пица в мрежата. Самюел е позволил на Фейсбук всичко това още със създаването на личния си профил, като е приел условията за ползване.\n\nВсичко това може и да е укоримо. Можем също така да обвиняваме Фейсбук, че премълчава истинската същност на своята дейност. Социалната мрежа дори трябва да бъде наказана, ако бъде установено, че действа в нарушение на американските или европейските закони за защита на личните данни. Но е повече от наивно сега да се правим на изненадани, че Фейсбук прави нещо, което винаги е правил.\n\nКойто ползва Фейсбук, Гугъл, Туитър или Инстаграм (всички те преследват една и съща цел), го прави напълно доброволно. Който дава гласа си за Доналд Тръмп, също го прави доброволно, а не защото някой преди това му е промил мозъка или пък някакви тъмни сили са му откраднали личните данни.\n\nНие стоим зад успеха на Фейсбук\n\nТук става дума за едно основно правило на капитализма: когато дадена услуга е безплатна за клиента, тогава самият клиент е продуктът. Именно мащабният анализ на личните ни данни превърна Фейсбук в това, което е днес - световен технологичен концерн с 40 милиарда годишен оборот. Ние стоим зад този успех, поръчвайки пица в мрежата или губейки си времето с попълването на безсмислени анкети. Никой не ни е мамил, никой не е крал личните ни данни.\n\nВече години наред потребителите във Фейсбук мислят и премислят какво да споделят за себе си с останалите юзъри. Но решаващо е не това, а какво издаваме за себе си на самия Фейсбук.","summary":"Който ползва Фейсбук, го прави напълно доброволно. И така напълно доброволно позволява на социалната мрежа да чете, събира и анализира всичко, което сам издава за себе си. Защо тогава е целият този гняв срещу Фейсбук?","language":"bul"}
{"url":"https://www.dw.com/bg/%D0%BA%D0%BE%D0%B9-%D0%BE%D0%B1%D0%B8%D1%87%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D1%80%D0%BE%D0%BC%D0%B8/a-16215665","title":"Кой обича българските роми?","date":null,"text":"Българската публика умира да слуша за изгонени от Западна Европа роми, защото чува тези истории като втори глас на една и съща песен: циганите никъде не ги щат, защото те за нищо не стават.\n\nМеждувременно обаче историята има и друга страна. В нея е пълно с най-обикновени французи, които се организират, за да помогнат на бедстващите пришълци от Източна Европа. И под „помогнат“ не се разбира носене на храна и на дрехи, макар че и това се прави. Помощта се изразява в четене на книги и организиране на ваканции за децата, в попълване на формуляри, изисквани от администрацията, в изготвяне на радиопредавания за ромите от Източна Европа и какво ли още не.\n\nМиналата година се заслушах в едни деца, които играеха до уличното платно в парижкото предградие Монтрьой. Надвикваха се на френски, докато гонеха топката, а после се оказа, че само две от децата са родени във Франция. Другите две бяха български роми, пристигнали в страната година по-рано. Сега са преводачи на собствените си родители - ходят с тях на интервюта за нелегална работа и на опашки за безплатната вечерна супа, осигурена от хуманитарни организации. Ако съдим по езика, на който говореха, и по хората, с които общуваха, тези деца определено бяха интегрирани във Франция, но надали са се чувствали интегрирани в собствената им страна - България. А децата са си все едни и същи. Единственото, което се е променило в живота им, е средата, в която растат, и отношението, което получават.\n\nСоциологията илюстрира тази ситуация така: в България само 1.2 процента от населението участва в доброволни акции в подкрепа на някаква кауза, свързана със защитата на инвалиди, социално слаби или възрастни хора. Във Франция в такива инициативи е въвлечена една четвърт от населението. И тук не става дума за действия, които са непременно организирани от някаква формална структура. Един парижки скулптор например, който научил, че ромите често пъти се свързват с кражби на метал, взел да приема цели групи имигранти в ателието си, за да им показва как металът се превръща в малка пластика.\n\nЕдна група приятели пък дочула, че френските обществени училища приемат децата на българските и румънските роми, но без да ги допускат да се хранят в стола или да плуват в басейна. Това откритие довело дотам, че хиляди французи се включили в неформална мрежа за помощ на децата - все френски граждани, които заявяват, че са кръстници на ромските деца и с това получават правото да ги представляват пред властите и да изискват те да бъдат третирани наравно с другите деца.\n\nИма все пак хора, които са загрижени за тяхната съдба\n\nДа не говорим за пенсионерите. Няколко възрастни жени заварих в библиотеката в парижкото предградие Сен-Дени - избираха книги, които да четат на български роми от „гетото“, на което не викат гето. Избирането беше дълъг процес, защото пенсионерките имаха изисквания - книжките да са нови, лъскави и с красиви и многобройни илюстрации. Твърдяха, че никое дете не заслужава да гледа надраскани с химикал мечета или панорамни книжки с клюмнал дворец на Спящата красавица.\n\nПосле ги видях как четат тези книжки и най-важното къде го правят - постилат един брезент право на асфалта и сядат върху него, а децата до тях. После ги питах не им ли е неудобно да седят на земята, а те ми отговориха, че всяко друго място би приличало на училище и би отблъснало децата. Нещо дълбоко нередно трябва да има в българската среда, за която всичките тези банални разсъждения на възрастните французойки звучат едва ли не като екзотика.\n\nАвтор: Т. Ваксберг, Редактор: Д. Попова-Витцел","summary":"Френската държава може и да гони някои от българските роми, но много от тях все пак остават във Франция. Там те получават това, което българите системно им отказват: съпричастност - твърди в коментара си Татяна Ваксберг.","language":"bul"}
{"url":"https://www.dnevnik.bg/bulgaria/2020/07/14/4091117_bivsh_germanski_zam-poslanik_bulgariia_propilia_zlatni/","title":"Бивш германски зам.-посланик: България пропиля златни шансове за промяна","date":null,"text":"Произвол, беззаконие, липса на бъдеще: България е в клопката на всеобща разруха. Срещу това протестират българите, казва бившият зам.-посланик на Германия в България К. Шрамайер. Той обаче е песимист. Защо, обяснява \"Дойче веле\" в интервюто на Александър Андреев и Емилиян Лилов:\n\nКаква е Вашата преценка? Защо протестират хората в България? Срещу Борисов? Срещу корупцията? Срещу Доган и Пеевски? Срещу Гешев?\n\nКлаус Шрамайер: Посочените от Вас лица са само симптоми на всеобщата разруха. А тя е следствие от прогнилата система на номенклатурата - \"спасена\" от БСП след 1989 година, част от която са и олигарсите. Това е една система на произвол, беззаконие и липса на бъдеще. Срещу това протестират българите.\n\nВие имате богат опит с протестите в България. Как приключват те обичайно?\n\nКлаус Шрамайер: През последните 30 години България имаше няколко шанса да се освободи от зловещото наследство на номенклатурата и да стане демократична, правова държава. Но тя ги пропиля всичките. През 1989 при Горбачов България получи шанс за промяна, но го пропиля. През 1991/92 при Филип Димитров СДС получи друг шанс, който също беше пропилян. Следващата възможност беше през 1996/97, но Иван Костов го проигра. Не бяха използвани и следните моменти: приемането на страната в НАТО през 2004 и в ЕС през 2007 година. И уличните протести през 2013/14 срещу опита Делян Пеевски да бъде назначен за шеф на ДАНС не доведоха до промяна. Решаващото във всички тези случаи беше липсата на държавник.\n\nДали, според Вас, премиерът Борисов ще подаде оставка? Или главният прокурор Гешев?\n\nКлаус Шрамайер: Това зависи от устойчивостта, продължителността и интензивността на протестите. Но и те вероятно няма да имат друг избор. Срещу демократично мислещи хора не можеш да изпратиш армията.\n\nГлавният прокурор зае ясна политическа позиция и нападна президента. Това не нарушава ли конституцията? Дали в Германия би могло да се случи подобно нещо?\n\nКлаус Шрамайер: Сама по себе си тази мисъл е абсурдна. Тук още веднъж проличава грешната конструкция на българската прокуратура.\n\nКак оценявате действията на Румен Радев?\n\nКлаус Шрамайер: Той беше вкаран в актуалната си роля случайно - заради безумната акция на Гешев. Би било за първи път след промените в България един военен да вземе властта. А това, че е бил генерал от ВВС, особено като вземем предвид сегашното състояние на армията, не означава нищо. Досегашното му управление, характеризиращо се с дистанция към БСП и нападки срещу правителството, е без профил, консистенция и някакви по-особени политически възможности. По-скоро Христо Иванов от \"Да, България\" изглежда сега като лидер. С много смелост бившият правосъден министър се бори от оставката си насам срещу несправедливостите. Между другото със своята акция в парк \"Росенец\" до лятната резиденция на Ахмед Доган на 8 юли, Христо Иванов даде началният сигнал за въстанието. Но все пак имаше и късмет, че на 9 юли Гешев наля още масло в огъня със своята акция в президентството.\n\nКакви са сценариите за България, според Вас?\n\nКлаус Шрамайер: Песимист съм от гледна точка на досегашните неуспешни опити за промяна. Дали България, в тази обстановка на Балканите, може сама да се справи с проблемите си? Остава надеждата, че българите най-сетне са се поучили от опита си. Впрочем, в Белград също нещо се случва.","summary":"Произвол, беззаконие, липса на бъдеще: България е в клопката на всеобща разруха. Срещу това протестират българите, казва бившият зам.-посланик на Германия в България К. Шрамайер. Той обаче е песимист. Ето защо:","language":"bul"}
{"url":"https://www.dnevnik.bg/print/arhiv_pari/2005/04/01/1626369_uorun_bufet_veche_igrae_na_stranata_na_dolara/","title":"Уорън Бъфет вече играе на страната на долара","date":null,"text":"Икономическите данни определено не донесоха приятни изненади за заложилите на долара. На първо място, трябва да споменем 61 млрд. USD търговски дефицит с поредния растеж на вноса през февруари. След публикуването на данните EUR/USD се опита да пребори 1.30, но бързо се насочи надолу. Покачването на износа не беше дори забележимо, но също е на абсолютен рекорд от 100.3 млрд. USD през месеца. Реакцията на пазара може да се тълкува като облекчение след дисконтирани доста по-лоши резултати. Или като сигнал, че валутният пазар вече свиква с мисълта за перманентния дефицит във външната търговия. В края на седмицата се оказа, че няма нужда от кой знае какви притеснения за финансирането му. Капиталовите потоци от чужбина към американските активи вече са почти достатъчно, за да покрият дефицита по капиталовата сметка през първото тримесечие на годината. Статистиката показа, че са влезли почти 90 млрд. USD и през февруари. Това е доказателство, че покачващите се лихви не притесняват инвеститорите от чужбина, защото те ги сравняват с нивата от 2% в еврозоната и с практически нулевите лихви в Япония. Прекалено високата ликвидност е нож с две остриета. Ниските лихви генерират много пари и инвеститорите вече свикват с малка норма на възвръщаемост. Това няма да продължава вечно, защото колкото и пари да се вляха в пазара на акции в САЩ, цените на книжата падат под влиянието на скъпия петрол и очакванията за увеличаване на лихвите. В същото време облигационният пазар е още по-чувствителен на заплахата на инфлационен натиск и високи лихви. Поскъпването на правителствените облигации отново е \"гатанка\", както преди два месеца се изрази председателят на Федералния резерв Алън Грийнспан. Правителствените книжа бяха купувани, защото инвеститорите бягаха от акции, от корпоративни облигации и от инвестициите във възникващи пазари. Сигурността им обаче зависи от лихвата по федералните фондове, а в началото на май тя ще стане 3%. Фючърсите на лихвата показват, че пазарите са дисконтирали поне 3.75% до края на годината. Този фактор ще привлича достатъчно капитали към американски активи, нищо, че съществува риск от значителни загуби от поевтиняването им. Капиталовите потоци ще са достатъчно да финансират дефицитите в средносрочен план, като са основната причина за поскъпване на долара. Статистиката за спекулативните позиции показва, че съотношението къси към дълги позиции в долари е почти изравнено. Поглед назад показва, че това равновесие не продължава дълго. В рамките на няколко седмици спекулантите застават отново срещу щатската валута. Или поне така беше през последните две години, защото може да ставаме свидетели на промяна. На пазара се появиха слухове, че Уорън Бъфет - един от най-големите играчи, който институционализира спекулацията като средство за дългосрочно инвестиране, вече е на доларови позиции. Причината е основателна - всеки, който е взимал някога евтини долари при лихва от 1%, за да ги инвестира в чужбина, сега трябва да мисли за връщането им. Петролът - бащата на всяко злоЦената на черното злато върна от рекордните си нива, дори тества 50 USD за барел. Това определено е добра новина за американската икономика и ще й позволи да поеме глътка въздух. Ефектът от скъпите горива отново се тълкува от пазарите като проблем с растежа, а не с инфлацията. Говори се за soft spot или период на по-слаб ръст на БВП. Това беше потвърдено и от първото намаляване на продажбите на дребно при извадени обеми на търговията с автомобили и горива за повече от година. Промишленото производство също е надолу, като данните за цялата индустрия са нагоре единствено благодарение на добива. Валутните пазари игнорираха тези неприятни сигнали през миналата седмица, а нашето тълкуване на това разминаване се крие в спада на петрола и очакванията, че щатската икономика ще се съвземе бързо. Миналата година се говореше за soft patch или период от поне три тримесечия на икономическо забавяне, но се оказа, че песимизмът е бил напразен. Може да се окаже, че и сега притесненията са необосновано високи. В същото време Фед е оптимистично настроен за растежа. Коментарът през последното заседание е сред най-позитивните, но вниманието беше насочено към това, дали централната банка се готви да вдига лихвите с 50 б. п. Преброяването на \"ястребите\" показа, че те са малцинство, но това не означава, че лихвата няма да достигне 4%. Дори напротив, говори се как инфлацията навлиза в потребителските цени. Отговор на този въпрос ще получим тази седмица. . Валутният пазар загърби външната търговия на САЩ","summary":"СЕДМИЦА на спекулациите - само така може да се определят изминалите 5 дни за валутните пазари. Поведението на валутите често се отличаваше от икономическата логика и определено може да се каже, че очакванията и действителността се разминаха сериозно няколко пъти. Доларът не успя да пробие ключовото ниво от 1.28 EUR/USD, но успя да преодолее безболезнено поредния рекорден дефицит по външната търговия на САЩ.","language":"bul"}
{"url":"https://www.dnes.bg/stranata/2014/08/13/vlakove-ot-i-za-moreto-s-nov-marshrut-i-razpisanie-za-kratko.235540","title":"Влакове от и за морето с нов маршрут и разписание за кратко","date":null,"text":"Три бързи влака между София и Бургас през Карлово ще се движат с променено разписание и маршрут от утре до 18 август. Променя се маршрутът и на пътническите влакове от София до Карлово и тези между Копривщица и Карлово. Причината е ремонт по железния път в участъка между гарите Пирдоп и Антон, съобщиха от БДЖ.\n\nДо приключване на ремонтните дейности бързите влакове със задължителна резервация между София и Бургас през Карлово („Чайка”) ще се движат по изменен маршрут само между гарите Пловдив и Бургас през Карлово. Три бързи влака между София и Бургас ще пътуват с променено разписание и по удължен маршрут през Пловдив и Карлово, един бърз влак от Бургас до София през Карлово ще се движи до гара Пловдив, а един бърз влак от София до Пловдив ще бъде отменен.\n\nВсички пътнически влакове, които пътуват между София и Карлово, ще се движат само между София и Златица, както и между Копривщица и Карлово. За клиентите на националния железопътен превозвач, които пътуват с тези влакове, ще бъде осигурен превоз с автобуси между гарите Златица и Копривщица, увериха от БДЖ.\n\nС изменен маршрут ще пътуват:\n\n- бързият влак със задължителна резервация № 3625 („Чайка”) от София за Бургас, който по досегашното си разписание заминава в 16:20 ч., ще пътува от Пловдив през Карлово до Бургас. Влакът ще тръгва от Пловдив в 17:30 ч. и от гара Карлово до Бургас ще се движи по редовния си график.\n\n- бързият влак със задължителна резервация № 3620 („Чайка”) от Бургас за София, който заминава в 05:25 ч., ще пътува през Карлово до Пловдив. Този влак ще се движи по досегашното си разписание от Бургас до Карлово и ще пристига в Пловдив в 10:11 ч.\n\n- бързият влак № 3622 от Бургас за София, който тръгва в 09:40 ч., ще пътува през Карлово до Пловдив. Влакът ще се движи по редовния си график от Бургас до Карлово и ще пристига в Пловдив в 15:03 ч.\n\nС удължен маршрут и ново разписание ще са:\n\n- Бързият влак № 3621 от София за Бургас, който заминава в 07:05 ч., ще тръгва от Централна гара София с 85 минути по-рано от редовния си график, т.е. в 05:40 ч. Този влак ще се движи по удължен маршрут през Пловдив и Карлово, като от гара Карлово ще продължи своето пътуване по досегашното си разписание;\n\n- Бързият влак № 3623 от София за Бургас, който заминава в 10:45 ч., ще тръгва от Централна гара София със 100 минути по-рано от редовния си график, т.е. в 09:05 ч. Този влак ще се движи по удължен маршрут през Пловдив и Карлово, като от гара Карлово ще продължи своето пътуване по досегашното си разписание;\n\n- Бързият влак № 3624 от Бургас за София, който заминава в 15:00 ч., ще тръгва от Бургас с 45 минути по-рано от редовния си график, т.е. в 14:15 ч. Този влак ще се движи по удължен маршрут през Карлово и Пловдив и ще пристига в София в 22:50 ч.\n\nПрез периода на извършваните ремонтни дейности в участъка между гарите Пирдоп и Антон няма да се движи бързият влак № 1621 от София до Пловдив, който заминава от София в 08:20 ч. и пристига в Пловдив в 11:10 ч.","summary":"Причината е ремонт между гарите Пирдоп и Антон, съобщиха от БДЖ | Dnes.bg","language":"bul"}
{"url":"https://www.dnes.bg/stranata/2017/09/05/iznenada-v-troianskiia-manastir-tainik-blizo-do-tozi-na-levski.352462","title":"Изненада в Троянския манастир, тайник близо до този на Левски!","date":null,"text":"Тайник в стената бе разкрит при първите ремонтни дейности на Антимовото крило на Троянския манастир. Той е бил умело прикрит зад дървена вратичка на шкаф в една от килиите.\n\n\"За изненадата на братята монаси и строителите зад малката врата се оказва тайно скривалище пригодено за стая, в която могат да се скрият двама-трима души\", съобщи за \"Монитор\" игуменът на Троянската света обител Величкият епископ Сионий.\n\nТой обяви, че идеята е при реставрацията този тайник да бъде запазен в автентичния си вид, още повече че той се намира в същото крило и на същия етаж, където е скривалището на Васил Левски.\n\n\"Предвиждаме да възстановим и тайния изход, през който Левски и монаси са можели да напускат манастира, в случай на опасност. Този изход ще бъде направен така, че който иска, да може да мине през него и да почувства духа на онова време\", допълни Сионий.\n\nСамо две седмици след като правителството отпусна половин милион лева за ремонт на най-старото - Антимово крило на Троянския манастир, бригада майстори вече усилено работят. Крилото от години стоеше затворено поради опасност от пропадане.\n\nТо трябва да се реконструира до основи и ще бъде укрепено, реставрирано, като килиите ще запазят автентичния си вид.\n\n\"Ще успеем, с Божия помощ, както успяхме за година през 2016 да достроим и отворим новото патриаршеско крило на манастира, строежът на който стоеше замразен повече от 10 години\", разказа още игуменът на манастира.\n\nПроектът, по който се извършва ремонтът и реставрацията е одобрен от Светия синод, от Министерството на културата и от Националния институт за недвижимо културно наследство.\n\n\"Наехме майстори строители, които са реставрирали доста стари къщи и обекти. Трудностите при реставрацията идват от факта, че Антимовото крило е изградено от дървена конструкция, с каменни зидарии или тухлени пълнежи. То е вдигнато по специален начин на два етажа, свързани с дървени сглобки - уникално строителство от началото на XIX век\", разказва епископът.\n\nПодобна конструкция и строителството е в традиционния балкански стил, което се оказва изключително здраво, издържала е на капризите на времето и на земетресения.\n\n\"Слава Богу, моят предшественик митрополит Григорий направи ремонт на покрива, така, че неговата конструкция е стабилна, реконструкция на историческите стаи, които са били поизоставени\", каза Сионий.\n\nПредвижда се да се реставрира цялата дървена конструкция, всички каменни зидове, като в същото време се направи топлоизолация. Ще ще се осигури пожарна безопасност, ще изградят и санитарни възли. В това крило ще се преустроят и нови помещения за поклонници.\n\n\"Обновяването на Антимовото крило започва от манастирското гробище и свършва с параклиса \"Св. св. Кирил и Методий\", разкрива бъдещите си амбиции игуменът.\n\nEпископ Сионий е категоричен, че без помощта на държавата, на спонсори и дарители, на хилядите поклонници и туристи, нямало да се справят.\n\nОсвен любопитната и поучителна манастирска история, свързана с най-старото Антимово крило на манастира, то крие и още много тайни. Там при разчистване на килиите преди месеци монасите откриха уникална находка от 1876 г., която днес може да се види в новата сбирка към музейния комплекс.\n\nВ овехтял сандък братята от манастира откриват два черепа и надпис. На единия от черепите е изписано \"йеромонах х. Сава\", а на другия череп \"йеродякон Герасим\", разказа епископ Сионий.\n\nНадписът на пожълтял лист гласи: \"Два черепа на монаси революционери, посечени в двора на манастира. 1876 г.\"\n\nЕпископ Сионий е категоричен, че това са два черепа на монаси революционери, които са посечени в манастира при разгрома на Априлското въстание.","summary":"Стаята е за трима, намира се в най-старото крило - Антимовото | Dnes.bg","language":"bul"}
{"url":"https://www.dw.com/bg/%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D0%BD%D0%B5%D0%BA%D0%BE%D1%80%D0%B5%D0%BA%D1%82%D0%BD%D0%BE/a-3946535","title":"Политически некоректно","date":null,"text":"Знаете ли кои са „етнически подходящите” професии за турците в Германия? Ами да - гард, продавач на дюнери, ислямистки проповедник-екстремист и атентатор-самоубиец. Хапливата ирония далеч отвъд границата на политическата коректност изстреля книгата на Фатих Чевикколу и Шийла Мизорекар сред първите десет в Германия. И то въпреки, че осмива предубежденията на много германци и взима на подбив такава уж смъртоносно сериозна тема като „борбата срещу терористичната опасност”. „Ама че идиоти, да се радват на девствениците в Рая!” – подиграват се авторите, например, на разните джихадисти и атентатори-самоубийци. „Че на кого му трябват девственици? Всеки иска професионалистки!”\n\nШийла Мизорекар - съавторка на политически некоректната книга\n\nФатих Чевикколу е известен телевизионен водещ на сатирично предаване, Шийла Мизорекар е моя колежка в Дойче веле, а и двамата са представители на един нов тип германци - родени и социализирани в страната, но с роднини, със семейна и историческа памет от други региони на света, хора, носещи със самочувствие различния си външен вид, манталитет, темперамент, обичаи и чувство за хумор.\n\nТъкмо за обичаите, манталитета и вкусовете става дума най-вече в книгата „Технически контрол за мюсюлмани”, като Фатих и Шийла не спестяват ударите под кръста нито на „чистите” германци, нито пък на пришълците. Ето например част от каталога им с аргументи в полза на аранжираните бракове - не губиш време за флиртове, няма нужда да пазиш диети, няма значение как изглеждаш.\n\nЕстествено, не са пощадени и политиците – най-вече министърът на вътрешните работи Волфганг Шойбле. На неговите монотонни прокоби за опасността от терор и ислямизъм, изричани по телевизията с добре отрепетирана загриженост и тревожно повдигнати вежди, Фатих и Шийла отговарят с иронична лекота и средиземноморско безгрижие. Подигравките по адрес на министъра и на част от политическата класа в Германия очевидно кефят публиката, но – за разлика от един сходен сюжет в България – все още никому не е хрумнало да съди авторите.\n\nДвамата постмодерни германци понякога се движат по много тънък лед, деконструирайки такива взривоопасни сюжети като например дискусията около изграждането на голяма джамия в Кьолн или пък насилието, което избуява особено сред турските младежи в някои берлински квартали.\n\nВзривоопасни сюжети и разчистване на сметките със стереотипи\n\nДжамията неочаквано се превръща в ресторантско-увеселителен център, а прагматичните турци в уж кризисните квартали развиват отличен бизнес със страха на германците, организирайки специално за туристи такива атракции като „кръвна мъст”, „взривяване на бомба” или обикновени побои.\n\nФатих и Шийла имат таланта леко и забавно да преразказват (и същевременно да преобръщат) намръщените дискусии около интеграцията на чужденците в Германия – навярно, защото те самите са хора с по-широка идентичност и не се водят от принципа „Животът е нещо много сериозно”. Който, впрочем, за мнозинството германци звучи съвсем релевантно и непоклатимо. За десерт – ето приложенията в края на книгата:\n\n„Как най-лесно да направим бомба?”\n\n„Кои са най-предпочитаните цели за атентат в Германия?”\n\n„Молба-образец за пребиваване в афганистански лагер за подготовка на терористи.”","summary":"„Технически контрол за мюсюлмани” - много смешна и политическа некоректна книга за терористичната опасност, за интеграцията на чужденците и за други тежки дискусии в Германия. Удари под кръста за турци и германци.","language":"bul"}
{"url":"https://www.dw.com/bg/%D1%82%D0%B5%D0%B6%D0%BA%D0%B0-%D0%BF%D1%80%D0%B8%D1%81%D1%8A%D0%B4%D0%B0-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0-%D0%BD%D0%BE-%D0%B4%D0%B0-%D0%BD%D0%B5-%D0%B1%D1%8A%D1%80%D0%B7%D0%B0%D0%BC%D0%B5-%D1%81-%D0%BB%D0%B8%D0%BA%D1%83%D0%B2%D0%B0%D0%BD%D0%B5%D1%82%D0%BE/a-53976964","title":"Тежка присъда за българската прокуратура. Но да не бързаме с ликуването.","date":null,"text":"Първият и най-важен извод е, че българският съд е още жив. Този последен, поне частично непревзет остров на независимост в страната продължава да устоява на ударите и атаките, на които е подложен. Дори и неговото „специализирано“ звено, създадено (и неведнъж действало) като придатък на прокуратурата.\n\nСлава богу, оказа се, че благодарение на съда (в случая - на един конкретен съдия) в България все още не е възможно да те вкарат в затвора за това, че публично си изразил мнението си (за каквото бе обвинен издателят на „Капитал“ и „Дневник“).\n\nПотвърдено: скалъпен процес, абсурдни обвинения\n\nЗатова пък човек може да бъде поръчан и обвинен за всякакви измишльотини, за да бъде опозорен и подложен на репресии. Вчерашното решение на съда потвърди, че става дума за грубо скалъпен процес, за абсурдни обвинения, които нямат нищо общо с правосъдието. Както каза друг от обвиняемите: \"Не съм извършил нито едно от посочените деяния. Нещо повече - някои от тях не са се случвали, други не бих могъл да извърша дори на теория\". На всичко отгоре обект на цялото дело е една от най-прозрачно проведените и най-изгодни като финансов и икономически ефект приватизационни сделки.\n\nТова е отдавна известната истина, съвсем очевидна за всеки запознат със случая. В българските условия обаче се изисква голяма смелост, за да се назове тази истина открито под формата на съдебно решение. Както го направи съдията, посочвайки в мотивите си, че „част от обвиненията не съставляват престъпления, а друга част от обвиненията са за престъпления, които не са извършени\".\n\nТези мотиви са тежка осъдителна присъда за прокуратурата. Присъствали вчера в съдебната зала казват, че тяхното прочитане е предизвикало смях и подигравки. Но да не бързаме с ликуването. Не само защото присъдата най-вероятно ще бъде обжалвана и всичко може да започне отначало. Станалото поражда смесени чувства най-вече заради това, че макар и загубен от прокуратурата на първа инстанция, процесът изпълни предназначението си: тормоз, сплашване и назидание.\n\nНегова основна мишена бе издателят на две от малкото останали критични и качествени медии, от чиито разследвания през годините обществото научи за куп злоупотреби на властимащите. Като аферата \"КТБ\" например. За да бъдат унищожени тези медии, вече години наред издателят им е подложен на всевъзможни форми на репресия. За целта прокуратурата си прехвърля топката с КПКОНПИ - другата институция-бухалка, разпоредила серия запори на негови семейни и бизнес активи. Междувременно прокуратурата му повдигна и второ, не по-малко абсурдно обвинение по друго скалъпено за целта дело. Тъй че тормозът ще продължи и след вчерашната оправдателна присъда.\n\nВъпреки тази присъда, приключилият вчера на първа инстанция процес изпълни и другото си предназначение - да бъде смразяващ пример за сплашане и назидание на останалите независими медии, както и на всеки друг, дръзнал да се противопостави на властимащите.\n\nИ все пак: малката крачка, която делеше обвиняемите от затвора, вчера не бе направена. А тънката граница, отвъд която изчезват и последните фасадни остатъци на демокрация, законност и конституционен ред, не бе прекрачена. Засега.","summary":"Решението по делото срещу Прокопиев, Трайков и останалите обвиняеми е тежка осъдителна присъда за прокуратурата. Но да не бързаме с ликуването. Защото процесът изпълни предназначението си: тормоз, сплашване и назидание.","language":"bul"}
{"url":"https://www.dw.com/bg/%D1%81%D0%B8%D0%B4%D0%B5%D1%80%D0%BE%D0%B2-%D0%BD%D0%B5-%D0%B5-%D0%BF%D1%80%D0%BE%D0%B1%D0%BB%D0%B5%D0%BC-%D1%81%D0%B8%D0%BC%D0%BF%D1%82%D0%BE%D0%BC-%D0%B5/a-18831508","title":"Сидеров не е проблем. Симптом е.","date":null,"text":"Всички парламентарни групи в Народното събрание гласуваха за сваляне на имунитета на депутатите Волен Сидеров и Десислав Чуколов, за да бъдат обвинени за хулиганство, съпроводено от съпротива срещу полицаи, както и за лека телесна повреда, нанесена в качеството им на длъжностни лица. Срещу свалянето на имунитета гласуваха единствено депутатите на „Атака“. Обвиненията ще бъдат отправени заради среднощния инцидент пред малко магазинче за цигари в центъра на София в нощта на 9-и срещу 10-и октомври.\n\nПредстои обаче парламентът да се произнесе по още едно искане на главния прокурор Сотир Цацаров - нахлуването в НАТФИЗ на 23 октомври, за което двамата ще получат същите обвинения. Главният прокурор поиска и разрешение за задържане, а аргументът гласи: „Задържане е необходимо преди всичко, за да бъде препятствано извършването на други общественоопасни деяния от тях, при демонстрираното съзнание за безнаказаност и пълно незачитане на установения законов ред и правата на другите граждани“.\n\nПредстои парламентът да се произнесе и по това искане. Предстои и задържането. Успоредно с тази сюжетна линия се развива и още една - Народното събрание създаде комисия, която да обсъжда ограничаването на депутатския имунитет. Тя все още не е заседавала, но това изобщо не е спешно. Затова пък е важно предстоящото задържане да бъде зрелищно. Защото целта е възмутената публика да изпита удовлетворение от разправата със „злодея“ и от решаването „веднъж-завинаги“ на въпроса с омразния депутатски имунитет.\n\nТова устройва всички политически играчи, защото ще има зрелища и радост. Но няма никакъв шанс да започне хладнокръвно и систематично изучаване на проблемите, които случаят „Сидеров“ осветява. На първо място е безспорно проблемът с ненадеждната съдебна система. В противен случай г-н Сидеров вече щеше да има една присъда, която да направи възможно задържането му при всяка следваща хулиганска проява.\n\nНа 6 януари 2014 година Сидеров и компания буйстваха по време на полет от София до Варна, след което депутатът удари полицай на летището. Само три месеца по-късно прокуратурата внесе в съда обвинителния акт. Година и половина по-късно това дело е доникъде. При това едва ли може да се говори за някаква изключителна сложност, след като прокуратурата се е справила в тримесечен срок. Обвинението бе същото като това, което предстои да му бъде повдигнато, а заплахата за Сидеров е присъда до пет години. И ако тази присъда вече беше произнесена, нямаше да последват по-новите случки.\n\nРедица институции подминаваха досега присъствието на Волен Сидеров. МВР действа по традиция неадекватно - не го задържа заради имунитета, но не докосва и придружаващите го агресивни охранители, които са без имунитет. Националната агенция за приходите не забелязва драстичните несъответствия между официалните доходи на депутати от „Атака“ и демонстрирания от тях луксозен живот. Прокуратурата пропуска покрай ушите си проповядването на „дискриминация, насилие или омраза, основани на раса, народност или етническа принадлежност“, както пише в Наказателния кодекс. Съветът за електронни медии не само е лицензирал този канал, но и не смята проповядването на изредените неща от екрана за достатъчно, за да му отнеме лиценза. За съда вече стана дума.\n\nНа този фон предупреждението на Сидеров, че ограничаването на депутатския имунитет при такава прокуратура е опасно, може да звучи дори разумно. Само преди година и половина прокуратурата образува производство за държавна измяна срещу президента и възложи на ДАНС проверка на държавния глава, което е в пълно противоречие с конституцията. На всичко отгоре поводът за това бе смехотворен сигнал от Николай Бареков. Сега обаче всички говорят за Волен Сидеров, неговия имунитет и предстоящото му задържане. Той може и да си го е заслужил, но формалното приключване на този конкретен казус няма да реши нито един от осветените проблеми. Симптомът ще бъде отстранен, но причините ще си останат непипнати.","summary":"Държавата отбеляза поредна точка в комичната си битка срещу лидера на \"Атака\" Волен Сидеров. Публиката е доволна, но проблемите, осветени за пореден път покрай този конкретен случай, си остават непипнати.","language":"bul"}
{"url":"https://www.dw.com/bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5%D0%BD%D0%B5%D1%80%D0%B3%D0%B8%D0%B9%D0%BD%D0%B0-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82-%D0%B8%D0%BB%D0%B8-%D0%BF%D1%80%D0%BE%D1%81%D0%B5%D1%88%D0%BA%D0%B0-%D0%BF%D0%B0%D0%BD%D0%B8%D1%87%D0%BA%D0%B0/a-15353955","title":"България: енергийна независимост или просешка паничка?","date":null,"text":"Може или не може да се извличат безопасно шистов газ и шистов петрол? Може или не може да се разчита на нетрадиционни запаси от газ и петрол? Задължително, защото в тях е бъдещето, твърдят водещи американски експерти по енергийна геополитика. Серия специализирани публикации изтъкват, че новите, икономически изгодни технологии за извличане на природен газ и петрол от нетрадиционни залежи ще върнат най-късно към 2020 година световната енергийна столица там, където е била преди ерата на близкоизточния петрол: в Северна и Латинска Америка.\n\nЗапасите на газ и петрол в тази част на света очевидно са огромни, но достъпът до тях винаги е бил проблемен. Сега експертите твърдят, че проблемът е бил решен още преди 10 години. Ето фактите: САЩ притежават запаси на нетрадиционен петрол, възлизащи на над 2 трилиона барела. Залежите на Канада са 2,4 трилиона барела, Южна Америка разполага с над 2 трилиона. Ресурсите на традиционен петрол в Близкия изток по данни на американските експерти са 1,2 трилиона барела.\n\nС въвеждането на нови технологии, производството на шистов газ в САЩ междувременно е скочило от нула на 20 процента. Оценява се, че до 2040 година повече от половината вътрешни доставки на газ ще са местно производство. Тази промяна означава, че САЩ вече навлизат на пазара и като продавач на природен газ, категорични са експертите. Заедно с Канада, САЩ ще отнемат пазари от сегашните големи доставчици като Русия, Иран и Венецуела, подкопавайки тяхното водещо място в геополитическата схема.\n\nСпециалистите твърдят, че започващото сега американско производство на шистов петрол ще достигне обем от 1,5 милиона барела на ден още в следващите няколко години. И това е количество, което ще идва само от запасите в щата Тексас и във Великата равнина. То се равнява на 8 процента от сегашната консумация на петрол в САЩ. От Мексиканския залив също скоро ще потекат по един до два милиона барела на ден.\n\nЮжна Америка е друг енергиен рай. Само Бразилия е в състояние да извлича по два милиона барела на ден от нетрадиционни запаси на петрол. А Канада може да има същия обем на производство много скоро, казват експертите. Друга нова технология позволява и извличане на тежък петрол и превръщането му в употребима субстанция.\n\nНов енергиен ред с малко място за Иран и Русия\n\nСериозeн знак за значимостта на тези запаси и технологии са многомилиардните китайски инвестиции тъкмо в тях - в Канада, САЩ и Латинска Америка. Според експертите, гладният за петрол Китай отсега подсигурява бъдещите си доставки. В същото време се очаква доставките на петрол от разтърсвания от революции Близък Изток да намалеят значително и за дълго.\n\nГрафика за трасето на проекта Набуко, преминаващ през България\n\nПоследиците от преместването на енергийния център на света към двете Америки са необозрими, твърдят експертите. Със сигурност те означават създаването на нов геополитически ред. Европа също ще може лесно да разработи собствените си нетрадиционни запаси и да прекрати енергийната си зависимост от Москва и страните в района на Персийския залив.\n\nБързината, с която се развиват технологиите за извличане на газ и петрол от нетрадиционни запаси, поставя под въпрос практичността на ред енергийни проекти в Европа. Възможността някои от планираните скъпоструващи тръбопроводи да се окажат едва ли не излишни изглежда реална. Инвестициите в най-модерни методи за добив на газ и петрол изглежда са с най-голямо бъдеще и в това може се крие и истински шанс за България да разработи собствените си запаси вместо да поднася енергийна просешка паничка ту тук, ту там.","summary":"Енергийните столици на света в бъдеще няма да се намират в Близкия Изток, нито в Русия, твърдят американски експерти, запознати с новите технологии за извличане на нефт и газ. Какви поуки може да си извлече България?","language":"bul"}
{"url":"https://www.dnes.bg/index/2017/07/04/vreme-e-za-djaz-s-a-to-jazz-2017.346262","title":"Време е за джаз с А to JazZ 2017","date":null,"text":"Броени часове ни делят от седмото издание на фестивала А to JazZ! На 7, 8 и 9 юли в Южен парк 2 ще посрещнем едни от най-добрите световни и български джазмени. Фестивалната програма ще бъде открита в 18:00 часа, а след края на концертите на хедлайнерите, емоцията A to JazZ ще се пренесе на джем сешъните в бар Caché, на метри от фестивалния парк.\n\nВ петък А to JazZ ще стартира с дебюта на Биг Бенда към Катедра \"Поп и джаз изкуство\" под ръководството на един водещите джаз изпълнители в България – Михаил Йосифов. Веднага след тях, в 19:00 часа, на сцената ще се качи испанският оркестър Mastretta, а в 20:00 часа ще се насладим на най-красивите ромски песни с джаз аранжименти. Вечерта ще завърши с хедлайнерите Dirty Loops, които точно в 21:00 часа ще ни завладеят с музиката си по начин, по който никой не го е правил досега.\n\nВтората фестивална вечер ще ни запознае с младата фънк и фюжън група от Австрия FunkXpress, която ще направи своя дебют на сцената на A to JazZ точно в 18:00 часа. Фънк вълната ще бъде поета от Ангел Ковачев, който ще представи заедно с бандата си своята авторска музика в 19:00 часа. Веднага след това Jazzanitza ще ни изненадат с комбинация от съвременен джаз и българска народна музика, а в 21:00 часа посрещаме хедлайнера с пет награди Грами – Robert Glasper Experiment.\n\nТретият последен ден от A to JazZ ще започне с модерен джаз на високо европейско ниво в изпълнение на формацията Uvira/Bruno/Hafizi. В 19:00 часа свежото попълнение на българската сцена Dorothy Takev ще ни поднесе палитра от музикални стилове, последвана от словашкия квартет на Lukas Oravec, които ще споделят музиката си с публиката на A to JazZ в 20:00 часа. Финалът ще бъде поставен от неуморната енергия и величие на една от най-значимите фигури на световната джаз сцена – Christian McBride, който ще представи своя нов проект New Jawn.\n\nВъв фестивалната програма са включени още детската образователна програма A to JazZ KIDS, посветена на най-малките почитатели на музиката в събота и неделя от 10:30 ч. В рамките на фестивалната зона ще ви очакват още пъстър арт-базар, специален A to JazZ & Rush щанд с официален мърчандайз, както и разнообразие от напитки и храни, които вече могат да бъдат поръчани бързо и лесно, докато се наслаждавате на любимия си фестивал, благодарение на Speed.bar. Иновацията, разработена от еPay.bg, ще направи своя дебют по време на фестивала благодарение на генералната подкрепа на Visa.\n\nФестивалът се организира с подкрепата на Фондация “Америка за България”, Министерство на културата, посолствата на Кралство Испания и Република Словакия, и е част от Календара на културните събития на Столична община. Негов почетен патрон е г-н Елен Герджиков – председател на Столичния общински съвет. Повече информация, детайли и новини около фестивала следете на http://www.atojazz.bg/ и Фейсбук страницата на фестивала.","summary":"Магията на джаза за седма поредна година ма 7, 8 и 9 юли  | Dnes.bg","language":"bul"}
{"url":"https://www.dw.com/bg/20-%D1%8E%D0%BB%D0%B8-1944/a-2592932","title":"20 юли 1944. | Политика | DW | 19.07.2004","date":null,"text":"За германците 20 юли е трудна дата. В продължение на шестдесет години оценката за атентата срещу Адолф Хитлер беше зависима от господствуващия обществено-политически дух. Понякога съзаклятниците около Клаус Шенк граф фон Щауфенберг биваха оплювани като предатели, понякога биваха чествувани като герои.\n\nСъществуваха мнения, че всъщност атентаторите от 20 юли са искали при успех да създадат още по-консервативна държава, че не им е било до освобождаване от тиранията и диктатурата. Казваше се , че атентатът е бил извършен твърде късно, че подготовката му била съвсем дилетантска.\n\nСлава богу след шестдесет години отминаха времената и на героизирането, и на политическото оплюване.\n\nДнес се изразява преди всичко уважение към делото на атентаторите от 20 юли 1944. В множеството публикации главно място заемат хората от обкръжението на фон Щауфенберг, със своите страхове, смелост и идеали.\n\nВече никой не оценява предубедено мотивите на съзаклятниците. Това че опитът за преврат идва в един късен момент, вече не е доказателство за обвързаността на офицерите с националсоциалистическия режим.\n\nДнес вече знаем, че и преди 20 юли е имало опити за ликвидирането на Адолф Хитлер. Това че атентатът е неуспешен, днес не се оценява като знак за неговото безсмислие. Тъкмо обратното: през 2004 година съществува консенсус по въпроса- мотивите на офицерите са били дълбоко морални.\n\nВсъщност това беше възстание на съвестта. Години наред се извършваха чудовищни престъпления все в името на Германия. Някои офицери от обкръжението на фон Щауфенберг са били и свидетели на зверствата извършвани не на фронта, а в окупираните територии- Полша, Русия, както и в Нидерландия, Франция или Гърция. Съзаклятниците платиха с живота си, техните родственици бяха хвърлени по затворите и концлагерите, децата им дадени на принудително превъзпитание.\n\nТехните страдания и тяхната смърт са свидетелство, че съществува и една друга Германия. Това помага на следващите поколения да носят товара на историята.\n\nОколо тази дата човек неволно си спомня и за други хора, които се противопоставяха на режима- профсъюзни членове, свещеници, студенти, занаятчии и интелектуалци, социалисти и консерватори.\n\nДърводелецът Георг Елзер например, който през 1939 година сам се опитва да убие Хитлер с бомба. Публичният протест на Дитрих Бьотхофер срещу преследването на евреите. Или Карл Гьорделер, кметът на Лайпциг, който застава като жив щит пред еврейските магазини. И много други безименни. Въпреки това съпротивата срещу режима на Хитлер е съпротива на малцинствата.\n\nСмелите дела на тези германци принадлежат към наследството на историята. Същевременно те бяха и един вид морален компас за новото начало след Втората световна война. Те спомогнаха за изостряне на сетивата срещу всякакъв вид подтисничество и тирания.\n\n60 години след неуспешния атентат датата 20 юли се превръща и в събитие за медиите. Големите идеологически битки приключиха.Напливът на телевизионни сериали и книги, не може обаче в достатъчна степен да събуди у младото поколение интереса към времето на националсоциализма, или поне да го поддържа буден.\n\nА основания за това, колкото щеш. Всеки може да вземе пример от възстанието на съвестта. И шестдесет години след неуспелия атентат срещу Хитлер по света има терор, насилие, безправие. 20 юли отново ни предупреждава- да не бъдем безразлични, когато хора биват преследвани, убивани. Независимо къде и кога.","summary":"Непредубедена оценка за атентата срещу Адолф Хитлер на 20 юли 1944.","language":"bul"}
{"url":"https://www.dnevnik.bg/sviat/2018/01/02/3100235_koshmarite_koito_moje_da_se_sbudnat_prez_2018/","title":"Кошмарите, които може да се сбъднат през 2018","date":null,"text":"Когато преди две години \"Дневник\" публикува песимистичните прогнози на агенция \"Блумбърг\" за 2016 г., малко хора очакваха, че половината от тях ще се сбъднат. (За да си ги припомните, четете тук.)\n\nСлед бурната 2016 г. и белязаната от по-малки, но многобройни катаклизми 2017 г., с доза хумор и стиснати палци, ето я прогнозата на \"Дневник\" за бедите, които на пръв поглед не могат да се случат в международната политика през 2018 г. Но знае ли човек?\n\nПреговорите за Брекзит продължават да буксуват, докато недоволството във Великобритания сваля Тереза Мей от власт. Лейбъристите, спечелили вече сърцата на младите британци, печелят и зашеметяваща победа на изборите. Във Франция упоритите опити на Еманюел Макрон да реформира социалната система тласкат все повече французи към крайнолевия Жан-Люк Меланшон – той обира подкрепата и на недоволните от президента, и на разочарованите от Марин льо Пен евроскептици.\n\nНеуспешните опити за създаване на коалиция изправят Германия пред нови избори, на които Ангела Меркел губи. След като миналата година Конституционният съд отказа да забрани неонацистката Националдемократическа партия на Германия (НПД), тя участва във вота и обира гласовете на радикалните. \"Алтернатива за Германия\" заема по-умерени позиции, получава широка подкрепа и двете партии съставят правителство.\n\nИталианските избори изтласкват на челно място крайнодесните \"Северна лига\" и \"Италиански братя\", които съставят правителство заедно с популистите на Силвио Берлускони.\n\n\"Руското разследване\" разкрива заговора на Доналд Тръмп с Владимир Путин, водейки до импийчмънта му. В Овалния кабинет влиза вицепрезидентът Майк Пенс, който забранява абортите и \"демонстрацията на хомосексуална ориентация\". Калифорния се отцепва от САЩ. Наближава гражданска война.\n\nРазбита в Сирия и Ирак, \"Ислямска държава\" засилва дейността си във Филипините, Централна Азия и Африка. Чрез \"Боко Харам\", която се обяви за нейна провинция през 2015 г., джихадистите завладяват огромни територии около езерото Чад и поемат контрола върху маршрутите на трафик на хора към Либия.\n\nРеформистки настроеният саудитски принц Мохамед бин Салман и иранският президент Хасан Рухани решават да загърбят различията на държавите си в името на борбата срещу Израел и връщането на Ерусалим на палестинците. Премиерът Бенямин Нетаняху нарежда превантивен ядрен удар срещу Техеран.\n\nВ края на годината създателят на \"Фейсбук\" обявява, че планира да се кандидатира за президент през 2020 г. Няма нужда да се провеждат избори, тъй като алгоритмите на социалната мрежа вече знаят, че Зукърбърг ще спечели безапелационно.","summary":"След турбулентната 2016 г. и белязаната от по-малки, но многобройни катаклизми 2017 г., с доза хумор и стиснати палци, ето я прогнозата на \"Дневник\" за бедите, които може да се случат в международната политика през 2018 г.","language":"bul"}
{"url":"https://www.dnevnik.bg/bulgaria/2010/01/14/842243_obshtinarite_shte_misliat_oshte_dve_sedmici_za/","title":"Общинарите ще мислят още две седмици за спасяването на маршрутките","date":null,"text":"Столичният общински съвет върна за повторно разглеждане в комисиите доклада за намаляване на таксите, които маршрутните и автобусните превозвачи плащат на общината, за да извършват услугите си. Според предложението на зам.-кмета Любомир Христов цената на кола на месец за маршрутките трябва да се намали от 50 лв. на 10 лв., за големите междуградски автобуси да падне от 140 лв. на 20 лв., а за по-малките - от 70 лв. на 10 лв.\n\nОкончателното решение на въпроса беше отложено за следващата сесия на общинския съвет след две седмици по предложение на Орлин Иванов от ГЕРБ. Мотивът за това беше, че водещата транспортна комисия не е подкрепила доклада. Вчера тримата съветници от мнозинството на ГЕРБ в нея гласуваха за предложението, а тримата представители на другите партии в съвета го отхвърлиха. \"Предлагам връщането на доклада, за да може транспортната комисия в пълен състав да вземе информирано решение\", обясни Иванов.\n\nАдминистрацията внесе предложението за намаляване на таксите с мотива, че това е антикризисна мярка за превозвачите, които вече имали 50% по-малко пътници. Докладът е написан по споразумение, подписано от работна група, в която участват общински съветници и представители на браншовите организации на превозвачите и на отделни фирми. Тя започна работа след писмо от бранша още от 2008 г., който поиска отпадане на таксите заради високите цени на горивата.\n\nВ същото време се оказа, че превозвачите дължат на общината пари от неплатени такси. Във вторник зам.-кметът по транспорта Любомир Христов каза, че задълженията са 350 хил. лв., но днес пред съветниците обяви сумата от 600 хил. лв. От вторник досега с 50 хил. лв. се повиши и сумата, която общината ще загуби от намаляването на таксите за година, и вече е 400 хил. лв.\n\nПредложението на администрацията за по-ниски цени предизвика недоволството на всички политически групи в съвета с изключение на тази на ГЕРБ. \"При 50 лв. такса на месец се получават по 1.50 лв. на ден на маршрутка. Ако превозвачите не могат да плащат тази такса, нямат място на пазара\", каза Георги Кадиев от БСП. Съпартиецът му Жельо Бойчев призова администрацията или изцяло да махне таксата, или да не я променя.\n\n\"Непрофесионално е да се говори за антикризисна мярка, а в доклада да се посочват аргументи отпреди няколко години. Ако все пак става въпрос за антикризисна мярка, да я обсъдим заедно с приемането на бюджета, тъй като най-пострадали от кризата са строителните фирми, но аз не бих предложил намаляване на цените на разрешенията за строеж\", каза Димитър Бъчваров от ДСБ.\n\nВили Лилков от ДСБ заяви, че маршрутните превози са ударили финансово градския транспорт, тъй като са привлекли по-платежоспособните пътници. \"Маршрутните превозвачи губят пътници, тъй като дублират линията на метрото\", каза Лилков и добави, че трябва да се промени изцяло схемата на линиите. \"През февруари-март ще се реши въпросът със схемата\", отговори Радослав Тошев от ГЕРБ.\n\nНа въпрос дали ще промени или оттегли предложението си за намаляване на таксите при новото обсъждане в комисиите зам.-кметът Христов отговори, че \"нищо не пречи да бъдат търсени и други параметри\". Той добави, че предложението му е резултат от споразумението, подписано от общински съветници. \"В крайна сметка общинският съвет е този, който ще реши дали то е целесъобразно\", каза Христов.","summary":"Докладът за намаляване на таксите, които превозвачите плащат, за да возят пътници в София, беше върнат отново в комисиите на съвета. Против него се обявиха представителите на всички групи в съвета с изключение на тази на ГЕРБ.","language":"bul"}
{"url":"https://www.dw.com/bg/%D0%B4%D0%BE%D0%BA%D1%82%D1%80%D0%B8%D0%BD%D0%B0%D1%82%D0%B0-%D0%B1%D1%83%D1%88-%D0%BF%D0%B5%D1%87%D0%B5%D0%BB%D0%B8-%D0%BF%D1%80%D0%B8%D1%8F%D1%82%D0%B5%D0%BB%D0%B8/a-2599846","title":"Доктрината Буш печели приятели","date":null,"text":"скръбта по загиналите американски войници и споменът за Виетнам бяха понякога така прекалени, че зад тях нетрудно се долавяше стремежа да се извлече политически капитал от ставащото в Ирак. Но ето че сега мнозина от критиците на Буш се опитват да не изпуснат “влака на времето”. Сенаторът-демократ Тед Кенеди, един от най-острите критици на иракската война, заяви неотдавна: “Онова, което става в някои от близкоизточните страни е извънредно конструктивно. Част от заслугата за това се полага на президента.” Политическият сатирик Джон Стюарт от телевизионния канал “Комеди сентрал”, въздигнат предимно от младежта в култова фигура и известен с хапещата си критика по адрес на президента Буш, признава сега: “Това е извънредно тежко за мен, понеже не ме е грижа за тактически съображения. Но трябва да призная, че досега не съм виждал такива събития в Близкия Изток.” Денис Рос, близкоизточен емисар по времето на Буш-старши и Клинтън, говори за неочакван обрат: “Става нещо съвсем ново, и на първо място това е загубата на страха. Всички арабски режими се крепят на власт с принуда и сплашване на населението, но ето че сега факторът страх започва да се изпарява.” Съветникът по въпросите на националната сигурност на Белия дом Санди Бъргър заяви: “Ставащото в Близкия Изток е едновременно обнадеждаващо и много несигурно.” Комбинацията от вътрешен натиск и външно влияние, особено вследствие на изборите в Ирак, ускорила темпото на реформите в региона, “но положението е все още много напрегнато”. Майкъл О Ханлън от ляволибералния Институт Брукингс смята, че военно-политическата стратегия на президента Буш, обвързваща сигурността на САЩ с разпространението на демокрацията в Близкия Изток, дава вече първи плодове: “Това са несъмнено много добри седмици за демокрацията в Близкия Изток. Очевидно е, че ставащото там има нещо общо с думите и делата на Джордж Буш.”\n\nПочти единодушни са мненията и коментарите и в американските медии. Говори се за ефекта на снежната топка, после за разведряване или дори за пролетта на демокрацията, за исторически водораздел или пък за демократична революция както през 1989 в Средна и Източна Европа. “Прав ли беше Буш?” пита в списание “Нюзуик” публицистът и писател Фарид Закария: “Краткият отговор гласи – да!”, тъй като Буш никога не приел гледната точка, че “ислямският тероризъм се корени в религията, културата или в израелско-палестинския конфликст”, а търсел причините в “десетилетното потисничество и почти тоталната липса на политическа, икономическа и социална модернизация”. Дори в преобладаващо критично настроените към правителството авторитетни вестници “Ню Йорк таймс”, “Вашингтон пост” или “Лос Анжелос таймс” все по-често се срещат коментари, които не смятат за абсолютно погрешни двата стълба, върху които почива доктрината Буш: че в епохата на започналата на 11 септември 2001 война срещу тероризма Америка ще бъде по-сигурна, ако тази война бъде изнесена на терена на врага; и че решителното насаждане на свободата и демокрацията – в краен случай включително и със силата на оръжието – е най-доброто средство за отсичането на корените на тероризма. Тази война е задача поне на едно поколение, но може да продължи 50 или дори повече години – предупреждава Буш. Това, че резултатите се забелязват още от сега, е нещо, което изненадва най-много може би самия него.","summary":"През изборната 2004 постоянните вайкания на вътрешнополитическите противници на президента Буш относно “тресавището в Ирак”,","language":"bul"}
{"url":"https://www.dw.com/bg/%D1%82%D0%B5%D0%BC%D0%B8-%D0%BE%D1%82-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8%D1%8F-%D0%BF%D0%B5%D1%87%D0%B0%D1%82-%D0%BD%D0%B0-2972008/a-3519080","title":"Теми от германския печат на 29.7.2008","date":null,"text":"По повод терористичното деяние в Турция, съпътстващо заседанията на Конституционния Съд за евентуална забрана на управляващата партия на справедливостта и развитието, вестник Ландесцайтунг от Люнебург се пита :\n\n\"Може ли успешно да се демократизира една държава, която има толкова много смъртни врагове? Едва ли, но това не означава, че не бива да се предприема подобен опит. Още не е ясно, кой е изпълнителят на терористичното деяние в Истанбул. Заподозряни има много: ислямисти, ПКК, както впрочем и крайни националисти, които поддържат смъртта като възможно средство в своя оръжеен арсенал, с цел да обяват силната военна диктатура за единствен изход от ситуацията. Може ли Европа да си позволи бездейно да наблюдава това отстрани? Това не е възможно поради две причини: От една страна, континентът, който формулира човешките права, би предал своите ценности, ако се задоволи в ролята на наблюдател на това, как се изтръгва нежното растение на новопокълналата демокрация в Турция. И второ: ние също ще живеем по-малко сигурно, ако нашият югоизточен съсед потъне в хаос. Кръвта, която беше пролята в Истанбул, като нищо би могла да потече и на германска земя.\"\n\nКьолнер Щат-Анцайгер също е на мнение, че основите на турската демокрация все още са слаби и могат да бъдат сериозно разтърсени от терора. Изданието прогнозира следното:\n\n\"С очакваното съдебно решение около исканата забрана на партията на справедливостта, Турция се намира в началото на една съдбоносна седмица. Това, че тя започна с тази ужасяваща кървава баня, е трагедия не само за жертвите на атентата, но и за цялата страна.\"\n\nВестник Тагесшпигел от Берлин коментира аферата с корупция в концерна Сименс, по която вчера беше произнесена и първата присъда.\n\n\"Малките риби ги улавят, а големите ги пускат на свобода. Така става обикновенно. В случая с аферата за подкупите в концерна Сименс този път би могло нещата да протекат по различен начин. Във въпросния случай и без друго нищо не може да се нарече нормално. Никога досега в Германия не е ставала известна афера за корупция с подобни размери: между 1999 и 2006 година по тъмни канали в чужбина са изтекли един милиард и 300 милиона евро. Сума, която не можем дори и да си представим. Нито веднъж досега не се е случвало и това, фирмата да обсъжда подвеждането под отговорност на всички бивши шефове и членове на управителните съвети. Нещо повече: шансовете, въпросните хора да бъдат осъдени, никак не са малки.\"\n\nРедица днешни издания коментират и стачката на профсъюза в сектора на услугите \"Верди\" в рамките на авиокомпания Луфтханза. Нюрнбергер Цайтунг не одобрява стачните действия и се аргументира така:\n\n\"Сметката ще остане да се плаща от клиентите. Поради припокриващите се стачни действия, Луфтханза се превръща в непредвидим риск. Който има алтернативни възможности, ще ги използва. Всеки стачен ден струва на авиокомпанията милиони евро и реноме. Тя трябва по най-бърз начин да се завърне на масата на преговорите. Еднократните плащания, както и надбавки, според личните заслуги, биха били разумен компромис.\"\n\nВисбаденер Куриир по същата тема отбелязва:\n\n\"Първият ден от стачката на Луфтханза - съотнесен към очакванията от него - представляваше чиста проба аварийно кацане за профсъюза \"Верди\". Опасенията на пътниците за транспортен хаос не се оправдаха. Повечето пътници във Франкфурт изобщо не усетиха нищо от стачните действия. \"Верди\" беше принуден да разбере, че един национален профсъюз трудно може да постави под натиск един интернационален работодател в сферата на въздушния транспорт. С помощта на отдавна подготвени планове за кризисни ситуации, засега Луфтханза успява твърде умело да маневрира така, че да избегне обстрела на профсъюзите.\"","summary":"Терористичните атаки в Турция, корупцията в Сименс и стачката в авиокомпания Луфтханза са сред основните коментарни теми на вестниците.","language":"bul"}
{"url":"https://www.dnevnik.bg/sviat/2015/04/16/2513465_v_rusiia_speshno_zabraniha_amerikanski_film_zaradi/","title":"В Русия спешно забраниха американски филм заради \"изкривяване на истината\"","date":null,"text":"Министерството на културата на Русия спешно забрани да се прожектира американския трилър \"Номер 44\" (Child 44), разказващ как през 50-те години в бившия СССР издирват сериен убиец на деца. Филмът с участието на Том Харди, Венсан Касел, Гари Олдман и Нуми Рапас трябваше да излезе на екран в страната на 17 април, а някои кина можеше да го прожектират и от днес.\n\nСпоред министъра на културата Владимир Медински обаче \"Номер 44\" не представял страната от онова време, а бил някаква кървава кайма с някакви орки и вампири. Такива филми изобщо не бива да се показват в нашата страна, допълва той.\n\nСюжетът изкривява историческите факти и дава \"своеобразна трактовка на събитията до, по време и след Великата отечествена война, както и на образите и характера на съветските граждани\", се казва в съобщението на министерството.\n\n\"Номер 44\" е по мотиви от произведението Child 44 на британския писател Том Роб Смит. В него главният герой Лев Демидов, служител на Министерството на държавната сигурност на СССР, разследва през 1953 г. поредица убийства на деца в провинцията, докато се сблъсква с тоталитарната система, отказа на органите на реда да признаят съществуването на сериен убиец, настояват той да се отрече от собствената си жена и накрая го отстраняват от разследването.\n\nВ основата на книгата е биографията на Андрей Чикатило - зловещ сериен убиец и канибал, убил между 1978 г. и 1990 г. поне 53 души. Авторът обаче казва, че \"един от главните герои е съветска Русия - чудовищна смес от ужас и абсурд\".\n\nСвалянето от екран на \"Номер 44\" ще донесе загуби на разпространителя му за Русия от поне 50 милиона рубли. Прогнозите за предстоящия уикенд го поставяха на пето място по приходи. Разпространителят е превел на собствениците на филма Lionsgate аванс и вероятно ще опита да си възстанови част от сумата.\n\nЗагубите от маркетинга и рекламата за \"Номер 44\" вероятно ще са около половин милион рубли, не е известно дали кино театрите няма да поискат обезщетение заради внезапната промяна в програмата им.\n\nНе е за пръв път\n\nВ Русия вече е имало подобни случаи. През 2001 г. ветерани от войната настояха (безуспешно) да бъде спрян \"Враг пред портите\", защото принизявал ролята на защитниците на Сталинград.\n\n\"Борат\" обаче бе спрян през 2006 г., защото \"може да засегне определени чувства на някои категории граждани\".\n\nПрез 201 2г. на френския документален филм \"Нападение срещу Русия\" по книгата на Александър Литвиненко и Юрий Фелщински \"ФСБ взривява Русия\" бе отнето разрешението за прожектиране, защото нямало директен договор между разпространител и производител. Със същия мотив бяха спрени \"Бент. Делото \"Литвиненко\", \"Фабрика за изтезания или педагогически опит\", \"Лоботомия\" (за отношенията Русия - Грузия) и беларуският \"Плошча\" за президента Александър Лукашенко.\n\nПрез 2014 г. не бе позволено прожектирането на \"Заповядано е да се забрави\", разказващ за избиването от отряд на НКВД на измисленото чеченско село Хайбах през 1944 г. по време на депортирането на кавказки и кримски народи.","summary":"Министерството на културата на Русия спешно забрани да се прожектира американския трилър \"Номер 44\", разказващ как през 50-те години в бившия СССР издирват сериен убиец на деца.","language":"bul"}
{"url":"https://www.dnevnik.bg/sviat/2016/09/04/2821559_planovete_na_es_za_kontrol_nad_orujiiata_razgneviha/","title":"Плановете на ЕС за контрол над оръжията разгневиха швейцарците","date":null,"text":"Дрязгите между Швейцария и ЕС заради плановете на блока да затегне контрола върху оръжията след поредицата от ислямистки атаки през последната година може да се превърнат в поредния тест за обтегнатите двустранни отношения покрай опитите на Берн да намали имиграцията, разказва \"Ройтерс\".\n\nПредложената директива би важала и за Швейцария, която макар да не е член на ЕС, е част от Шенгенското пространство. Тя предизвика недоволство сред местните жители, които негодуват срещу намесата на Брюксел във вътрешните им работи.\n\nКристиан Блохер, гласът на крайната десница в страната, заяви, че Швейцария трябва да излезе от безвизовия режим на Европа, ако на референдум жителите й отхвърлят предложенията на ЕС за контрол над оръжията.\n\nПлановете на Брюксел предвиждат ограничаване на продажбите онлайн и налагане на повече рестрикции за използването на огнестрелни оръжия.\n\nНо първоначалното предложение предизвика гняв в Швейцария, защото означаваше, че ще сложи край на дългогодишната местна традиция бившите войници да запазват своите пушки и пистолети.\n\nПреди два месеца правосъдният министър Симонета Сомаруга се върна от преговори в Брюксел и съобщи, че е постигнала споразумение по тази клауза. На втори прочит обаче ситуацията се оказа по-сложна: всъщност страните членки на ЕС поискаха други отстъпки, включително психологически тестове.\n\nСега поддръжниците на правото да притежаваш оръжие в Швейцария твърдят, че това ще отнеме правото на хиляди граждани, спазващи закона, да притежават средство за отбрана. Според тях това е посегателство срещу националната идентичност и традицията редовите швейцарци да да бъдат добре въоръжени.\n\n\"Когато възникват конфликти, суверенитетът на Швейцария трябва да е на първо място\", смята Блохер – бизнесмен и лидер на най-голямата партия в страната - SVP (Швейцарска народна партия). \"В случай на извънредна ситуация ние трябва да сме готови да напуснем Шенген\".\n\nШвейцария е една от страните с най-голям процент на граждани, притежаващи лично оръжие – 48% от домакинствата. Във Франция на 100 души се падат 30 оръжия, а във Великобритания 6.7, по данни на австралийския мозъчен тръст GunPolicy.org.\n\n© Reuters Кристиан Блохер, лидер на крайната десница в Швейцария. Въпреки това процентът на престъпления, извършени с оръжие в алпийската държава, е нисък. Големият брой хора, притежаващи пистолети, е свързан с вековната традиция на самозащита и всеобщата военна повинност.\n\nКристиан Блохер, лидер на крайната десница в Швейцария.\n\nПрез 2015 г. 11% от 20 600 войници, напуснали армията, са избрали да запазят пушките си. Тенденцията е броят им да намалява все повече в последните години.\n\nЛобистите от ProTELL, кръстени на Вилхелм Тел, обявиха, че ако Брюксел въведе по-нататъчни ограничения, които засягат и Швейцария, ще отнесат въпроса до гражданите. Според законите на страната подобни групи имат право да събират подписи и да поставят такива въпроси пред избирателите.\n\n\"В система на пряка демокрация швейцарците са свикнали да имат последната дума. Против сме всякакви усилия за допълнително затягане на режима\", обяснява Доминик Ринер от ProTELL.\n\nСблъсъкът на тема оръжия и контрол идва на фона на обтегнатите отношения между Берн и Брюксел заради усилията на алпийската страна за намаляване на работниците от ЕС. На референдум през 2014 г. швейцарците гласуваха за въвеждане на квоти за мигранти от блока и ако държавата не успее да се договори с Брюксел, това може да сложи край на двустранните договори. ЕС е основен търговски партньор на Швейцария.\n\nНа 19 септември председателят на Еврокомисията (ЕК) Жан-Клод Юнкер ще посети страната в опит да изглади различията, но часовникът тиктака: Швейцария вече обяви, че квотите за мигранти могат да влязат в сила от февруари 2017 г.\n\nПо план Европа трябва да финализира директивата за оръжията по-късно тази година.","summary":"Дрязгите между Швейцария и ЕС заради плановете на блока да затегне контрола върху оръжията след поредицата от ислямистки атаки през последната година може да се превърнат в поредния тест за обтегнатите двустранни отношения покрай опитите на Берн да намали имиграцията.","language":"bul"}
{"url":"https://www.dnes.bg/blizak-iztok/2016/09/04/shte-ocelee-li-id-sled-ubiistvata-na-liderite-i.314586","title":"Ще оцелее ли ИД след убийствата на лидерите й?","date":null,"text":"През изминалата седмица беше потвърдена смъртта на една от най-влиятелните фигури в терористичната организация, наричаща себе си “Ислямска държава”. От групировката обявиха, че говорителят й Абу Мухамад ал Аднани е бил убит, докато инспектирал готовността за битка на екстремистите в Алепо.\n\nСъединените щати заявиха, че Аднани всъщност е бил елиминиран при ракетен удар в Ал Баб, втория по важност бастион на терористите в Сирия сред Ракка. Русия също посочи, че стои за убийството на един от най-влиятелните джихадисти в последните 50 години.\n\nТаха Субхи Фалла, както е истинското име на Аднани, е роден в град Биниш, в северозападната провинция Идлиб. С неговото име се свързва успешна офанзива на групировката в Северен и Западен Ирак през 2014-та година.\n\nАднани беше един от дузината лидери-основатели на “Ислямска държава” още през 2003-та година. Той беше и сред тези, които възродиха организацията през 2010-та година, когато американските части се изтеглиха от Ирак, изтъква Би Би Си. И, разбира се, поведе завладяването на територия с размера на Великобритания през 2014-та година.\n\nПреди смъртта на лидера “Ислямска държава” вече беше загубила около 50% от завладяното в Ирак и около 20 на сто от това в Сирия. Но все пак екстремистите продължават да са във владение на земи в двете страни колкото Гърция.\n\nАнализатори считат, че отстраняването на водещите фигури в групировката е критичен тест за способността на “Ислямска държава” да оцелее без създателите си. Според иракския експерт Халед Ал Куаши в момента живи са само двама от основателите на радикалната организация.\n\nПреди да бъдат елиминирани, останалите имаха доста роли в групировката, тъй като единствено в тяхно лице джихадистите виждат достойни управляващи, на които може да се има безрезервно доверие.\n\nОсвен говорител на организацията Аднани беше и главен емир в Сирия, както и пряк ръководител на терористичните операции в чужбина, най-вече в западните страни. Затова и елиминирането му е считано за ключово от коалицията за борба с екстремистите.\n\nНай-вероятният заместник на Аднани по отношение акциите в чужбина е Тирад ал Джарба, саудитец, известен още като Абу Мухамад ал Шимали, който е сред малцината живи основатели на групировката и досега отговаряше за интегрирането на чуждестранни доброволци. Вашингтон вече обяви награда от 5 милиона долара за главата на Шимали.\n\nДруг пример за това колко много зависи “Ислямска държава” от основателите си е Абу Али ал Анбари, който се взриви при нападение на американски спецчасти край сирийско-иракската граница през март. Анбари беше натоварен с изключително важната задача да движи финансовите операции на групировката.\n\nЛиквидирането на старата гвардия без съмнение изправя “Ислямска държава” до стената. Въпросът сега е доколко старите лидери са съумели да изградят структура, която да оцелее и без тях. Смяната на властта към доскоро по-нисшестоящи вече е налице и този преход неизменно ще доведе до сериозни трусове.\n\nНе може да се каже доколко новите лица ще следват идеологията на предишните ръководители и дали въобще ще могат да обединят разнородната група джихадисти, в която се превърна “Ислямска държава”. Разбира се, не е изключено свежата кръв да превърне групировката в по-мощна и по-нагодена към постоянно променящата се ситуация в региона организация.\n\nПочти 2 години след началото на поведената от Съединените щати операция за отслабване и пълно унищожение на “Ислямска държава” групировката все още държи 50% от териториите, които имаше преди международната офанзива. В това число ключови градове като Мосул и Ракка.\n\nДали екстремистите ще успеят да задържат оставащата половина, зависи от новите лидери и способността им да обединят бойците, както го правеха старите водачи.\n\nАко успеят, светът трябва да се подготви за много, много дълга битка.","summary":"Новите ръководители са изправени пред много трудна мисия | Dnes.bg","language":"bul"}
{"url":"https://www.dnes.bg/business/2016/03/16/apbnb-vodata-v-bylgariia-e-po-vsichki-standarti.296221","title":"АПБНБ: Водата в България е по всички стандарти!","date":null,"text":"Във връзка с публикации от пресконференцията на Федерацията на потребителите в България, на която нейният изпълнителен секретар Емил Георгиев публично обвинява бутилировачи на минерални и изворни води в неспазване на българското законодателство, Асоциацията на производителите на безалкохолни напитки в България заявява категоричното си несъгласие със съдържанието и посланията на конференцията, тъй като те са неверни, некоректно представени и подвеждащи за потребителите.\n\nЦитираните в публикациите членове на Асоциацията, утвърдени и социално отговорни компании, са напълно коректни към клиентите си, включително и при предоставяне на информация за произхода и състава на минералните и изворните води.\n\nЕтикетирането на предлаганите от тях води на пазара спазва всички стандарти и по никакъв начин не заблуждава потребителите.\n\nИнформацията на етикетите на бутилираните води е максимално изчерпателна. Последователно, следвайки стратегии за надлежно информиране на потребителите и прозрачност, неизменно и без изключения, през всичките години от пускането на продуктите на пазара, компаниите посочват източникът, от който се добиват натуралните минерални и изворни води. Етикетите са обозначени с информация за продукта, за неговия вид и характеристики, произход, приложени обработки, нетното количество, условия на съхранение, срок на трайност, използван материал на опаковката и нейната рециклируемост, за начина по който производителя изпълнява задълженията към опазване на околната среда, вкл. на етапа след края на жизнения цикъл на продукта.\n\nЦялата информация на етикетите се базира на комплексни мерки (ежедневен мониторинг, надлежни и документирани изпитвания и проверки) в рамките на поддържаните от компаниите системи за осигуряване на проследимост, безопасност и стриктно спазване на нормативните изисквания и добрите практики при осъществяване на дейност по бутилиране на води.\n\nНа етикетите е указан и телефон на потребителя, именно с цел предоставяне на обратна връзка към отговорния за продукта бутилировач. Потребителите са информационно обезпечени във всякакъв смисъл, те са нашите клиенти и ние се отнасяме с огромен респект към тях.\n\nВсички членове на Асоциацията на производителите на безалкохолни напитки в България изрядно спазват българското и европейско законодателство. Официални потвърждения за пълно съответствие с всички законови изисквания за етикиране са предоставяни нееднократно от страна на компетентните институции при осъществявания системен контрол за съответствие на продуктите и дейностите по бутилиране.\n\nВнушението към българския потребител за лъжа, за масово предлагане на води под фалшиви етикети, за хаос в бранша на производителите на безалкохолни напитки са напълно безпочвени.\n\nПодобни материали екплоатират представители на граждански сдружения, които може би сами не подозират, че са използвани не за защита на гражданските, а на конкретни корпоративни интереси. Ето защо подобни изявления в медиите разглеждаме като необосновани и подвеждащи, както за потребителите, така и за нашите партньори.\n\nВ допълнение, те уронват имиджа на компании с доказана история и традиции, които градят постиженията си с ежедневна коректност, лоялност и прозрачност към своите клиенти, партньори и към българското общество.\n\nФедерацията на потребителите е винаги добре дошла в Асоциацията на производителите на безалкохолни напитки в България и ние се възползваме от този тъжен пореден случай на безпочвени обвинения и твърдения, за да поканим г-н Емил Георгиев на среща при нас.","summary":"Асоциацията не е съгласна с нападките на Емил Георгиев | Dnes.bg","language":"bul"}
{"url":"https://www.dw.com/bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B0-%D1%81%D1%83%D1%85%D0%BE-%D0%B4%D0%BE-2011/a-5240858","title":"България - на сухо до 2011","date":null,"text":"Нейни събеседници са Мери Стокс, главен анализатор за Югоизточна Европа, и Йелена Вукотич, анализатор за България.\n\nВодещи икономисти предупреждават за опасността от „заразяване” с гръцкия вирус. Изказват се опасения, че гръцките банки може да изтеглят парите си от своите дъщерни филиали в България. Вероятен ли е този сценарий? Йелена Вукотич: „Това, което може да се случи, е в Гърция да започне криза на ликвидността - като последица от сегашната криза. Това може да принуди гръцките банки да ограничат или да спрат финансирането за дъщерните си клонове в региона. Главният проблем е, че тези клонове разчитат силно на финансиране от фирмите-майки, а българските банки са най-зависими от външното финансиране, повече от другите държави в региона. Нашата прогноза е, че гръцките банки ще запазят присъствието си, но кредитните условия ще останат изключително затегнати, казва Йелена Вукотич и продължава:\n\n\"Заразата\" по банков път ще се отрази и на инвестициите\n\nГръцките банки в държавите от региона са изложени на две основни опасности: първо, външното им финансиране е несигурно; второ, банките са силно обременени от растящия брой просрочени заеми. Ако гръцките банки ревизират положението си и решат да се изтеглят напълно - нещо, което ние смятаме за малко вероятно - това ще влоши прогнозата за възстановяване в България, Сърбия и Румъния, където гръцките банки са сред десетте най-големи. Присъствието им в българския банков сектор е близо 30%”, казва Йелена Вукотич.\n\nИма ли, според нея, вероятност и от пресъхване на преките инвестиции на гръцки фирми в държавите от региона? Йелена Вукотич: „Аз бих казала, че ако има „заразяване” чрез каналите на преките чужди инвестиции, то най-вероятно ще е с ограничен ефект, особено в сравнение с по-сериозното „заразяване” по финансовите канали. Нивото на преките чужди инвестиции в региона така или иначе ще остане много ниско, независимо от гръцките инвестиции. Така че рискът е най-голям за банковия сектор.”\n\nМери Стокс, главен анализатор на RGE Monitor за Югоизточна Европа, казва по отношение на гръцките инвестиции в България следното: „Ефект ще има, защото когато кредитните условия са затегнати, бизнес компаниите нямат голям интерес към експанзия на чужди пазари. Финансирането с налични пари и трудно, дори невъзможно. Ако фирмите все пак успеят да получат кредитиране за експанзия, то ще струва прекалено скъпо. Така че кризата, разбира се, ще се отрази на инвестиционните планове. При толкова несигурен бизнес климат фирмите имат големи задръжки да правят нови инвестиции”, заключава Мери Стокс.\n\nЕфектът от гръцката криза не се изчерпва само с проблемите в банковия сектор и пресъхването на инвестиционния поток. Може да пострада и търговията, отбелязва Йелена Вукотич:\n\nТърсенето ще остане слабо поради високата безработица\n\n„Гърция е не само един от най-големите инвеститори в България, но е и един от нейните най-големи пазари за износ - Гърция поема около 10 процента от българския износ. Със сигурност можем да очакваме „заразяване” и по търговските канали, но то в никакъв случай няма да е толкова тежко, колкото „заразяването” по финансов път”, казва Йелена Вукотич.\n\nКога, според нея, България ще се отърси от кризата? „Преди 2011 година не можем да очакваме завръщане към положителен ръст. По отношение на възстановяването България ще е най-бавната държава в региона. Главната причина за това е валутният борд, който пречи на износа й и намалява нейната конкурентноспособност. Освен това, за да поддържа доверието във валутния борд, правителството води много строга фискална политика. Подобно на другите държави в региона, частното потребителско търсене в България ще остане слабо поради високата безработица и лошите кредитни условия. Всички тези фактори ме карат да мисля, че преди 2011 година няма да има положителен ръст”, казва Йелена Вукотич, анализатор на RGE Monitor за България.","summary":"Кога България ще се отърси от кризата и ще има ли последици сривът в Гърция за съседните държави? Соня Каникова разговаря по тези въпроси с експерти от американската агенция за икономически и финансов анализ RGE Monitor.","language":"bul"}
{"url":"https://www.dnevnik.bg/bulgaria/2013/02/21/2007139_pregled_na_pechata_ot_21_fevruari/","title":"Преглед на печата от 21 февруари","date":null,"text":"Абдикацията на БорисовПрезидентът Плевнелиев ще открие процедура за съставяне на служебно правителство до изборитеСега\n\nУправляващите окървавиха протеста и си \"измиха ръцете\"МВР нагнети напрежение с прекомерното струпване на полиция и техника, но не направи нищо, за да предотврати сблъсъка с ултрасите\n\nКой е проблемът и ще бъде ли решенИзбори при криза на доверието към политическото изобщо е несигурна основа за стабилно начало\n\nДемокрацията роди 2 аварийни кабинетаСофиянски въведе валутния борд и спря хиперинфлацията\n\nПротестиращите запазват исканията си, но не знаят кой и как ще ги изпълниДо седмица инициативните комитети от 35 града ще излязат с общо предложение как да се промени политическата система\n\nПроверяват зам. главния прокурор Галина Тонева за чадър над енергийната мафияСпоред Борис Велчев тя е изпълнявала негови нареждания\n\nМляко на Балканите било канцерогенноСпоред информация на македонските власти то идва от Словения, Унгария, Германия и Сърбия\n\nРазколници опитват провал на избора за патриархПатриаршеският избирателен църковен събор ще бъде проведен на 24 февруари\n\nСметките за ток и парно са като шпионска шифрограмаДо 15 септември казват законно ли са определяни цените\n\nВУЗ записва студенти за второ висше без париТаксите в държавните университети пълзят нагоре\n\nДете се уби с пищова на пастрока сиДаниел взел оръжието на Чушката, с. Трудовец в шок от трагедията\n\nИнвеститорско потрепванеИндексите на Българската фондова борса отчетоха сериозен спад, но към края на деня намериха подкрепа\n\nФинансово доверие по време на политическа кризаДържавата успя да продаде извънредно \"шоковите\" ДЦК за 800 млн. лв. при стабилен инвеститорски интерес и приемлива цена\n\nЧЕЗ може и да се размине с отнемането на лицензаСъдбата на дружеството ще се решава през април\n\nСамо за година пазарът на труда загуби почти 190 000 наетиВ частния сектор средната заплата се увеличава с 14%, в обществения - с 5%\n\nПремиерът на Чехия ни иска обяснения за ЧЕЗПроблемът с високите цени на тока в България бил политизиран\n\nПаралиите луднаха за къщи в полите на ВитошаЗа година 4 имота за над милион смениха собствениците си\n\nЦветозар Томов: Свърши телевизионната приказка на измисления герой БорисовГлавната задача на служебното правителство ще бъде да прекъсне връзките на изпълнителната власт със сенчестата икономика и монополите, казва социологът\n\nЕвгени Танчев: Политиците са в лабиринт, дано намерят изходВ конституцията няма термин експертен кабинет, казва бившият председател на КС\n\nМладен Маринов: С полицията не бива да злоупотребяват нито граждани, нито политициИма елемент на организираност и тактика при действията на протестиращите, смята началникът на отдел \"Охранителна полиция\" в СДВР\n\nПроф. Михаил Константинов: Няма такова политическо животно като експертен кабинетТрябва да се стегнем и да работим здраво, казва математикът\n\nГеорги Марков: Този служебен кабинет ще управлява дългоВежди Рашидов и Лиляна Павлова могат да останат в него, казва бившият конституционен съдия","summary":"Най-интересното от вестниците днес","language":"bul"}
{"url":"https://www.dnevnik.bg/bulgaria/2005/09/15/95508_nabubva_skandalut_okolo_obshtestveniia_suvet_na_mvr/","title":"Набъбва скандалът около обществения съвет на МВР","date":null,"text":"В МВР имало разработки за членове на обществения съвет на вътрешния министър Румен Петков, който той сформира с цел да се консултира в работата си. Това обяви в четвъртък пред Би Ти Ви депутатът от ОДС Йордан Бакалов. Той виждал информация за това в доклади на МВР до комисията по вътрешна сигурност в 38-ото Народно събрание, която се оглавяваше от него. Главният секретар в оставка Бойко Борисов отказа да коментира информацията, но попитан дали си отива заради различен политически профил с новия обществен съвет, отговори: \"След като напускам, ясно е, че профилът ми е различен.\"\n\nВ обществения съвет министър Петков покани генерали от бившите служби на МВР преди демократизирането им и според неофициални коментари на политици от различни цветове е направил гаф, тъй като някои имена могат да провокират негативна реакция в ЕС в навечерието на присъединяването ни. Ден след като опозицията - ДСБ и ОДС, излязоха с остри декларации срещу \"обществениците\", в четвъртък и от НДСВ съзряха причини за смущение. От жълтата партия поискали да знаят дали наистина има разработки в МВР за връзки на съветници на Петков с организираната престъпност, съобщи в четвъртък зам.-председателят на жълтата партия Николай Свинаров. Той уточни, че ще чакат официален отговор от вътрешния министър. Бившият началник на Шесто управление на ДС и сегашен медиен собственик Димитър Иванов коментира, че ако е имало разработки, те са били политически поръчки. Повечето генерали от обществения съвет обаче като Любен Гоцев, Тодор Бояджиев след 10 ноември 1989 г. се прочуха с бизнес активност и разработките вероятно засягат този период, смятат близки до службите на МВР. Симптоматично според повечето от тях е, че бизнесът им е бил свързан с Международната ортодоксална банка \"Св. Никола\", и то в сътрудничество с изгонени впоследствие от България лица като Денис Ершов. Свинаров коментира също, че било дискусионно дали такъв обществен съвет към министъра трябва да се състои от бивши служители на МВР, след като за обществото е важен гражданският контрол. Напълно абсурдно е обществен съвет, гарант на обществото по отношение на работата на МВР, да се състои точно от тези хора, които са свързани с най-сериозните злоупотреби и нарушения на човешки права в историята на българската полиция и органите за сигурност, заяви пред Медиапул Йонко Грозев от Българския хелзинкски комитет.\n\nВ съвета влиза и Бриго Аспарухов, за който вече имаше възражения от страни в НАТО заради намерението на Сакскобургготски да го назначи за съветник по националната сигурност. Министър Румен Петков в четвъртък отново подчерта, че съветниците му няма да имат достъп до секретна информация и че се е ръководел от необходимостта за приемственост в МВР. Въпреки успокоителните му обяснения депутати от НДСВ вече си задават въпроси дали и те няма да носят отговорност за реставрацията в МВР и защо не са я предотвратили още при преговорите за коалиционния кабинет.\n\n\"За голямо съжаление МВР се ръководи от политиците, не от професионалистите.\" Така коментира главният секретар в оставка Бойко Борисов основанията си за напускането ден след като депозира оставката си. Министерският съвет я прие в четвъртък и предложи на президента да го освободи. И в четвъртък той не потвърди дали ще се кандидатира за столичен кмет и отново предупреди, че не е упълномощавал никого да го издига или да говори от негово име.","summary":"\"Щом напускам, значи профилът ми е различен\", заяви ген. Бойко Борисов","language":"bul"}
{"url":"https://www.dnes.bg/obshtestvo/2016/05/21/sploteni-ot-suroviia-jivot-kotel-v-mir-s-romite-si.303266","title":"Сплотени от суровия живот... Котел в мир с ромите си","date":null,"text":"Когато сегашният кмет на Котел Коста Каранашев спечелил изборите миналата есен, съветникът му по ромските въпроси Курти Колев го посъветвал да уважава всички и да обръща внимание на всеки проблем.\n\nКотленският кмет го каза другояче: \"Формулата ми за етнически мир е да им слугувам, но никой да не ми се качва на главата. Ако си добър с хората, и те се отнасят добре с теб\".\n\nОткакто е кмет на града през кабинета му са минали 1200 души. Най-често питат за работа. В общината 250 души на възраст между 18 и 29 г. са на подпис в бюрото по труда. По-възрастните са около 800.\n\n\"Не ги деля на цигани и други\", добавя кметът пред \"24 часа\". Той знае, че на последното национално преброяване през 2011 г. най-много хора са се самоопределили като роми в общините Котел и Ихтиман, но не може да конкретизира. Неговата мярка е по на едро: по една трета в общината сме българи, роми и турци, сочи той. При общо 19 800 жители.\n\nСъветникът Курти Колев е по-конкретен: \"На книга ромите от 2011 г. в нашата община са 4790 човека, но реално са повече. Не всички са посмели да признаят етническия си произход, защото се страхуват от дискриминация на трудовия пазар.\"\n\nСъветникът по ромските въпроси не спестява, че шумно прокламираната преди време у нас \"Декада на ромското включване\" е пълен провал. Има интересен отговор на въпроса дали е правилно да се казва роми или цигани. Обяснява: \"Зависи от интонацията и най-вече как те възприема човекът срещу теб\".\n\nЖестокия побой на цигани над българи в Раднево тук коментират, че тези неща при тях са изживени преди 30 години. Едно от обясненията е, че в ромската махала на Котел нямало мюсюлмани и хората не се турчеели. \"В махалата са християни, евангелисти, защото и тук православната ни църква закъсня да спечели хората, но няма нито джамия, нито ходжа\", твърдят местни.\n\nОсвен това животът в планината е по-суров и сплотява хората. \"Безработицата сред нашите роми е голяма. Някои са в горското стопанство, но основно се занимават с бране на гъби и билки. Най-тежко е през февруари и март, когато последните финансови запаси от есента са се изчерпали, а новите гъби не са излезли\", споделя кметът Каранашев. Като местен той познава поколения от тукашните роми - като види дете на пазара знае и баща му, и дядо му, хвали го Курти Колев.\n\nВ махалата има 10-12 пункта за изкупуване и преработка на гъби, половината ги държат роми. \"Бумът е след 24 май, сега започнаха да излизат пачи крак и челядинки\", обяснява собственичката на единия от тях Иванка Тодорова. \"В района има и много трюфели - скъпи са, но нашенци ги експлоатират много жестоко и скоро ще изчезнат\", намесва се в разговора Илиян, съпругът на Иванка.\n\nОсвен от гъби махалата все още се вълнува и от килимарство - отколешен, но отмиращ местен поминък. Самият той син на килимарка, Курти Колев познава жените, които имат станове в къщите си. Една от тях е Добринка Мишева.\n\n\"Всичко се прави на ръка, затова на ден напредвам едва с по 11-15 см\", обяснява жената. Сега Добринка тъче пътеки и възглавнички за столове. Нейни колежки обаче майсторят цели килими, на които после сами търсят купувачи - главно по морето. По сметките на Курти в махалата са останали още 30-40 такива тъкачки.\n\nЗа Курти Колев интеграцията отдавна не е проблем. \"Нашите хора в Котел се откъснаха от номадството, а уседналият начин на живот ги направи по-добри граждани\", убеден е той.\n\nНе било така обаче с циганите в недалечното село Градец, където живеят към 4500 души, от които българите са останали стотина.\n\n\"Там има хора без документи за самоличност, не всички деца ходят редовно на училище\", признава и кметът Каранашев. И понеже на село за тях работа няма, обикалят из страната. Занимават се главно с дърводобив, но могат да работят в селското стопанство и в строителството.\n\nНавън обаче се чувстват анонимни и ненаказани и често се забъркват в кражби, че и по-тежки криминални престъпления.","summary":"Кметът Коста Каранашев: Не ги деля на цигани и други! | Dnes.bg","language":"bul"}
{"url":"https://www.dnevnik.bg/print/arhiv_pari/2009/03/30/1364382_luch_nadejda_ili_nadolu_kum_dunoto_na_recesiiata/","title":"Лъч надежда или надолу към дъното на рецесията","date":null,"text":"Според данните на НСИ през март 2009 г. общият показател на бизнес климата отбелязва повишение с 2.8 пункта в сравнение с февруари 2009 г. На фона на отчетените понижения през последните няколко месеца това е лъч надежда. В общата конюнктура обаче има и едно изключение - промишлеността, където се отчита понижение. Последното означава само едно, че рецесията за българската индустрия е в кърпа вързана, след като това е съчетано с драстичен спад в сектора, според реалните данни за първия месец на годината (близо 20% спрямо декември 2008 г.). Нещо повече, всяко пето предприятие изпитва финансови затруднения според оценката на предприемачите. Въпросът е дали оптимизмът в останалите сектори - строителство, търговия на дребно и услуги, които регистрират относително по-добри оценки на бизнес климата, ще успеят да издърпат като цяло икономиката над нулевото й равнище. Оптимизмът обаче е доста условен, като се има предвид, че през март показателят \"бизнес климат в сектора на услугите\" например се покачва с 5.8 пункта над равнището от февруари, когато обаче беше регистрирана най-ниската стойност от началото на изследването в този сектор. С други думи, изходната база е изключително ниска и ръстът е слабо възстановяване на позиции, но едва ли може да бъде повод за оптимизъм. Миналогодишният катализатор на растежа - строителството, като че ли започва да възстановява позиции, показвайки позитивна промяна. Съставният показател \"бизнес климат\" се покачва с 4.3 пункта спрямо предходния месец поради по-добрите оценки на мениджърите за настоящото бизнес състояние на предприятията и по-оптимистичните им очаквания за шест месеца напред, сочат данните на НСИ. За последния месец осигуреността на производството с поръчки е подобрена. Отчита се и известно намаление на броя на клиентите със закъснения в плащанията. В същото време трябва да се има предвид, че бумът на просрочията към финансовите институции и доставчиците се очаква към средата на годината, когато изтичат повечето гратисни периоди за взети кредити. И ако продажбите на жилища не се отпушат, може да се очаква песимизмът в сектора отново да завладее предприемачите. Има два други акцента, които обикновено се подминават дори и от анализаторите:* Първият касае оценката за заетостта. По отношение на персонала на предприятията предприемачите съобщават, че са го намалили и очакват бъдещо намаление на заетите и през следващите месеци, което не е в унисон с оптимизма в секторите услуги, строителство и търговия на дребно. Още повече че подобни оценки дават анкетираните в тези сектори.\n\n* Вторият акцент касае бъдещото движение на цените. Относно продажните цени за първи път през март предприятията в индустрията, които предвиждат намаление на цените, са повече от тези, които считат, че цените им ще се повишат през следващите месеци, в резултат на което балансовият показател е отрицателен (- 3.7%). Подобна е оценката и в строителството, само че там това се случва за четвърти пореден месец, както и очакванията за цените в сектора на услугите също остават в отрицателната зона. Единствено относно продажните цени в търговията на дребно очакванията на мениджърите са те да останат непроменени, което означава увеличаване на ножицата в цените и калкулиране от страна на търговците на дребно на негативни очаквания за в бъдеще. В крайна сметка попадането в дефлационна спирала е по-вероятно от реализиране на висока инфлация поне през първите 3 тримесечия.Анализът е мнение на автора и не ангажира институцията НСИ.","summary":"Според оценката на предприемачите всяко  пето предприятие изпитва финансови затруднения","language":"bul"}
{"url":"https://www.dnes.bg/stranata/2010/12/31/kyde-da-praznuvame-i-kak-da-luduvame-bezopasno.107556","title":"Къде да празнуваме и как да лудуваме безопасно","date":null,"text":"Днес е последният ден от 2010 година. Цялата страна се готви да празнува, а от МВР съветват да бъдем внимателни, за да има по-малко инциденти по празниците.\n\nОколо 160 полицаи ще бъдат ангажирани с охраната на събитията по време на Новогодишната нощ в столицата.\n\nЗасилено полицейско присъствие ще има на всички възлови места – спирките на градския транспорт и метрото, централните площади, Борисовата градина, Националния стадион и др.\n\nНа столичния площад ще дежурят и два екипа огнеборци с пожарни автомобили. Пожарен екип ще охранява и провеждането на зарята.\n\nПодобни мерки са предприети във всички по-големи градове, в които ще има новогодишни тържества.\n\nНад 200 огнеборци ще проверяват как се спазват изискванията за пожарна безопасност в хотелите и ресторантите в планинските и черноморските ни курорти.\n\nПрез трите празнични дни засилени дежурства ще имат и спасителите. 150 служители ще бъдат в готовност да помагат на граждани в беда.\n\nСъздадена е организация допълнителни екипи да обслужват и линиите на телефон 112, така че на всички обаждания да се реагира своевременно, обещават от МВР\n\nОхранителната полиция призовава гражданите да закупуват фойерверки само от лицензирани магазини и да избягват “уличните” търговци.\n\nПреди употреба трябва подробно да се прочетат указанията за безопасното използване на пиротехническите изделия, припомнят служителите на реда.\n\nТе призовават хората да не оставят децата си да играят с фойерверки без контрол.\n\nВ навечерието на Нова година от “Пътна полиция” призовават шофьорите да се съобразяват със зимните условия по пътищата.\n\nВ новогодишната нощ в столицата ще се движат част от автобусните, тролейбусните и трамвайните линии, както и метрото, съобщиха от Центъра за градска мобилност.\n\nЗа 12-и пореден път на площад \"Княз Александър Първи\" в София ще се състои новогодишният концерт \"Сцена под звездите\", който ще започне от 22.30 часа.\n\nВ продължение на три часа пред зрителите на площада и на програмата на БНТ ще се изявят Поли Генова, Нора, Теодор Койчинов, Вяра Панталеева, Богдана Петрова и Майк, Стефан Илчев, Тома, Дамян Попов, Цветелина Чендова, Мая Кръстева, Виктория Керин, Ники Манолов, Ая и диджей Роско, Деси Тенекеджиева, група \"032\", балетната формация \"Веда джуниър\", Любо Киров, Камен Воденичаров, диджей Диан Соло, националният фолклорен ансамбъл \"Филип Кутев\" и групата \"Ахат\".\n\nЛюбимата на поколения рок/пънк изпълнителка Милена и Dirty Purchase - групата, предизвикала фурор на тазгодишния SPIRIT of Burgas, ще се грижат за доброто настроение на бургазлии, които изберат да посрещнат Новата година под открито небе.\n\nПразничният концерт е с начало 22.30 ч., а сцената ще бъде разположена на площад „Тройката”.\n\nВодещи ще бъдат актьорите Тончо Токмакчиев и Стефан Щерев, които са родени в Бургас. Безплатни градски автобуси ще пътуват на всеки кръгъл час от 23 ч. до 3 ч. на 1 януари.\n\nВ Пловдив на откритата сцена няколко арии и италиански канцонети ще представи оперният певец Калуди Калудов, а в първите часове на 2011 г. ще пее фолкпевицата Цветелина.\n\nВъв Варна на откритата сцена до фонтаните тази година ще са Георги Христов, Орлин Горанов и Кристина Димитрова. След полунощ ще пеят Мими Иванова и Развигор Попов и Михаил и Кристина Белчеви.\n\nТрадиционно и тази Нова Година в Каварна ще бъде посрещната с много рок. В празничната нощ на площада в центъра на града ще има грандиозен концерт на Джон Лоутън, Мик Бокс и Фил Ланзън – и тримата от Юрая Хийп. Програмата ще започне в 21 часа с изпълнения на каварненската рок група Access, а след тях ще пеят и Сигнал.","summary":"Полиция и пожарна бдят по площадите в страната \r\n | Dnes.bg","language":"bul"}
{"url":"https://www.dnevnik.bg/bulgaria/2017/08/23/3029463_chujdi_rabotnici_spasiavat_sezona_v_bulgariia/","title":"Чужди работници спасяват сезона в България","date":null,"text":"Българските черноморски курорти все по-трудно си намират обслужващ персонал. Минималната работна заплата не е достатъчно атрактивна за българите, които предпочитат да работят в чужбина. Репортаж на ARD от курорта Албена превежда \"Дойче веле\".\n\nВ жегата Артур е седнал с чиния гореща готова супа на пейка пред общежитието за сезонни работници. Тук условията са скромни, но е чисто. На балкона е простряно изпрано облекло на сервитьор. 18-годишният Артур е енергично момче, което не спира да говори. Разказва, че в родината си следва право, но тук работи като келнер. \"Искам да събера опит в чужбина и да спечеля малко пари\", казва той.\n\nЗа около 250 евро на месец, включително храната и спането, младият украинец от Полтава работи на смени в един хотел в курорта Албена край Варна. Тук човек не може да забогатее. Това го знае и Артур. Но в Украйна се води война, а той намира прекрасно това, че има възможност да поработи през ваканцията. Всеки ден украинецът обслужва и руски туристи. Да, Украйна и Русия са военни противници, но \"... войната се води другаде и няма защо да я пренасяме тук\", казва той.\n\nАртур е един от общо около 3100 сезонни работници в България от страни извън ЕС. Украинците са най-голямата група - 2600 души. Останалите са предимно молдовци или турци. Седемстотин от тези сезонни работници са наети в \"Албена\" АД. \"При нас работят предимно украинци\", обяснява директорката на комплекса Маргарита Тодорова. \"Независимо от факта, че в много райони на България има висока безработица, не успяваме да привлечем достатъчно български работници и служители.\"\n\nПри това още в началото на годината работодателите са обявили 13 000 свободни сезонни работни места в службата по труда. Но и до днес не всички места са заети, казва Лиляна Георгиева от бюрото по труда в София. \"Първо, защото това е сезонна работа, а българите търсят дългосрочна заетост. Но преди всичко се търсят сезонни работници, владеещи руски - заради многото почиващи руснаци на Черноморието. Младите българи днес вече не говорят добре руски - не е както преди. А от работодателите постоянно чуваме, че украинците са дисциплинирани, по-образовани от един безработен българин и се справят по-добре.\"\n\nЗатова туристическият бранш и селското стопанство приветстват новия закон, който позволява на граждани от страни извън ЕС да работят в България в продължение на три месеца. По-рано въпросът се уреждаше от двустранни спогодби. Хотелите, баровете и концесионерите на плажовете обаче плащат на тези сезонни работници минималната заплата - около 130 евро на месец. Затова много българи предпочитат да работят като келнери в Дания, Испания или Италия.\n\nИ в Албена сезонните работници не печелят много. Ако един мениджър изкарва около 600 евро на месец, една помощничка в кухнята като украинката Валентина работи за 11 евро на ден. Откриваме я да си почива на една пейка след смяната заедно с колежката ѝ Аня. \"По професия съм преподавателка, водя тук студенти, които работят през ваканциите. Но помагам също и в кухнята. Нали е само за три месеца\", казва тя.\n\nПрез летния сезон в Албена работят около 2500 келнери, готвачи, аниматори и т.н., сред които и много българи. След това курортът потъва в зимен сън и няколокостотин души от обслужващия персонал си тръгват - до следващото лято. Също и Валентина, зам.-декан на Икономическия университет в Полтава, както и колежката ѝ от кухнята Аня, която пък е нейна студентка.\n\nСледването си ще продължи от есента и Артур, чиито родители, пък и не само те, биха желали той да се установи в България или някъде другаде. \"Украйна е дълбоко затънала\", признава младежът. По думите му възрастните се тревожат, че не могат да помагат вече на младите, защото средствата не им достигат. \"Казано просто: положението е лошо. Направо е страшно.\"","summary":"Българските черноморски курорти все по-трудно си намират обслужващ персонал. Минималната работна заплата не е достатъчно атрактивна за българите, които предпочитат да работят в чужбина. Репортаж на ARD от курорта Албена.","language":"bul"}
{"url":"https://www.dw.com/bg/%D1%81%D0%BF%D1%80%D0%B0%D0%B2%D0%B5%D0%B4%D0%BB%D0%B8%D0%B2%D0%BE%D1%81%D1%82-%D0%B7%D0%B0-%D1%83%D0%B1%D0%B8%D0%B9%D1%86%D0%B8%D1%82%D0%B5-%D0%BE%D1%82-%D1%81%D0%B5%D0%BA%D1%83%D1%80%D0%B8%D1%82%D0%B0%D1%82%D0%B5/a-18633499","title":"Справедливост за убийците от ″Секуритате″","date":null,"text":"Въпреки лятната жега, Октав Бжоза е с риза с дълъг ръкав, дълъг панталон и носи високи обуща. Бившият политически затворник знае колко е студено в бившия затвор в град Жилава. Следват го група любопитни американски студенти. Младите момичета зъзнат в късите си панталонки. Влажно е, отвсякъде се носи миризма на мухъл. Бжоза е лежал в тези мазета три месеца.\n\n\"И тогава беше толкова влажно. В килията нямахме право и дума да обелим. В тая гробовна тишина чувахме само виковете на другите, когато ги малтретираха\", казва той.\n\nПредполага се, че в комунистическа Румъния е имало до 120 000 политически затворници. Те са заставяни да работят до припадък, оставяни са да гладуват и са били пребивани хладнокръвно - заради критиката им към режима тогава. Около 3 хиляди от тях са живи и днес. Октав Бжоза е председател на сдружението на жертвите на комунистическия режим. В края на 50-те години той е бил осъден на дълги години трудов лагер. И до днес си спомня бруталността на надзирателите.\n\n\"Гладувахме и веднъж бяхме откраднали луковици. Обаче ни хванаха и ни принудиха да ги изядем наведнъж. Един от нас не успя и началникът на лагера го преби. После започна да го рита с ботушите по главата. Ние всички знаехме, че е малтретирал затворници чак до смърт\", казва Бжоза.\n\nПреди 25 г. румънците въстанаха срещу омразния режим на Чаушеску\n\nТози човек се казва Йон Фичор, бивш шеф на трудовия лагер в южния румънски град Периправа. Днес той е изправен пред съда. Главната прокуратура го обвинява в убийството на над 100 политически затворници. Бившият функционер живее днес в жилищен блок в центъра на Букурещ, където са най-скъпите жилища. 87-годишният Фичор няма финансови проблеми. За службата си на комунистическия репресивен апарат той получава тлъста пенсия - пет пъти по-висока от средната пенсия в Румъния.\n\nВ началото на 2014 година подобен съдебен процес би бил немислим. През последните 25 години управляващите елити се съпротивляваха да бъде извършен такъв прочит на миналото, тъй като повечето от тях са били свързани с комунистическия репресивен апарат до 1989 година. Но растящият натиск от сдруженията на жертвите, гражданското общество и ЕС свърши своята работа. Архивите бяха отворени и бяха внесени промени в Наказателно-процесуалния кодекс. Историкът Козмин Будянка от Института за проучване на престъпленията на комунизма окачествява тези стъпки като повратен момент.\n\nБившият директор на затвор Александър Вишинеску получи 20 години затвор\n\n\"Още преди 8 години сезирахме прокуратурата и заведохме дела срещу много от директорите на бившите комунистически затвори. Но правосъдието отхвърли жалбите ни. Казваха, че тези престъпления са с изтекла давност. Сега това се промени. Без поправките в НПК нямаше да можем да предприемем тези важни стъпки\", казва той.\n\nСъвсем наскоро един директор на затвор беше осъден на първа инстанция на 20 години затвор. Вероятно съдът ще произнесе подобна присъда и срещу Йон Фичор. Сътрудниците на Института за проучване на престъпленията на комунизма се надяват, че двата процеса няма да бъдат и последните. Повдигането на обвинение обаче е трудоемка дейност, която изисква време. Само неколцина историци събират доказателствен материал из цялата страна. А сдруженията на жертвите на комунизма се оплакват, че всичко става много бавно. Те се опасяват, че престъпниците могат да починат и да останат ненаказани.\n\nИсторикът Козмин Будянка се брани срещу критиките: \"Ние смятаме, че никога не е късно за преосмисляне на миналото. Затова ще изправяме виновниците пред съда. Ако междувременно са починали, ние пак ще ги назовем. Това ще бъде вид символична справедливост, ако обществеността узнае за техните престъпления и след смъртта им\", заклюючава той.","summary":"На съвестта му лежат повече от сто убийства на политически затворници - в комунистическа Румъния по времето на страховитата \"Секуритате\". Днес бившият директор на трудов лагер Йон Фичор отговаря за деянията си пред съда.","language":"bul"}
{"url":"https://www.dnevnik.bg/sviat/2012/08/28/1895986_zelenata_energiia_moje_da_vdigne_s_30_smetkite_za_tok/","title":"Зелената енергия може да вдигне с 30% сметките за ток на германците до 2020 г.","date":null,"text":"Шефът на Vattenfall Europe Туомо Хатака прогнозира, че сметките за ток на германския потребител ще скочат с до 30% към 2020 г.\n\nЕнергийната стратегия на Германия ще струва на потребителите особено скъпо, тъй като плащанията за новите мощности и мрежи за възобновяема енергия не могат да спрат. Това заяви в понеделник ръководителят на опериращия в страната клон на шведската държавна енергийна компания Vattenfall, цитиран от агенция \"Ройтерс\".\n\n\"През следващите 10 години ще бъдат необходими инвестиции в размер на 150 милиарда евро,\" прогнозира шефът на Vattenfall Europe Туомо Хатака пред \"Зюддойче Цайтунг\". \"Предполагам, че вследствие на това сметките за частните консуматори ще скочат с до 30% към 2020 г.\", добави той.\n\nКоментарът беше направен ден преди германският канцлер Ангела Меркел да се срещне с представители на индустрията, на профсъюзите и със защитници на социалните каузи, за да обсъдят скочилите цени на електроенергията и евентуалните мерки за тяхното удържане.\n\nХатака отбеляза, че забавянето на някои важни проекти като свързването на офшорните вятърни паркове към централната система например ще удължи процеса на преминаване от ядрени и изкопаеми горива към зелена енергия.\n\nГермания вече е на второ място в Европа по високи цени на тока. Битовите потребители и индустрията се опасяват, че промяната на системата ще им струва все повече и повече.\n\nПотребителски асоциации планират да напомнят на Меркел на днешната среща за обещанието й от миналата година да задържи размера на тазгодишната такса и през следващите няколко години. Вследствие на закона за зелената енергия в момента тя се е покачила до 3.6 цента за киловат/час.\n\nЕксперти прогнозират, че като се има предвид продължаващата експанзия на соларните панели и вятърните турбини, през 2013 г. тарифата ще надмине 5 цента за киловат/час. Това ще добави грубо 70 евро към средната годишна сметка от 900 евро за домакинство през 2012 г., 150 евро от която вече отиват за зелена енергия.\n\n© Associated Press Председателят на Зелените Джем Оздемир (вдясно) и изпълнителният директор на Vattenfall Europe Туомо Хатака разговарят на палубата на кораб в близост до вятърен парк в Северно море\n\nПредседателят на Зелените Джем Оздемир (вдясно) и изпълнителният директор на Vattenfall Europe Туомо Хатака разговарят на палубата на кораб в близост до вятърен парк в Северно море\n\nКомпаниите доставчици на електроенергия трябва да представят през октомври разчет за планираните за 2013 г. преразходи.\n\nВ така създалата се ситуация и предвид предстоящите след година избори различните партии изразяват разнообразни позиции и дори в коалиционния кабинет няма консенсус по въпроса.\n\nЛибералът и икономически министър Филип Рьослер смята, че страната се нуждае не просто от намаляване на субсидиите за зелена енергия, а от напълно различна енергийна система.\n\nКонсерваторът и министър на околната среда Петер Алтмайер е на противоположното мнение. Неговата идея е да се възнаграждават индустриите, които консумират възобновяема енергия. Освобождаването на големите енергийни потребители от плащания, обаче, ще засили още повече тежестта върху частния консуматор.\n\nС други думи, обикновените потребители ще трябва да плащат за увеличаващите се субсидии за зелена енергия. Те от своя страна са в дисхармония с падащите вследствие на лошия икономически климат и на увеличения капацитет производствени цени.\n\nВ същото време компаниите твърдят, че все още не могат да намалят цените, тъй като принципно продават продукцията си за години напред. Те обвиняват за високите цени държавата, тъй като около 45% от сметките за ток са съставени от държавни данъци и такси.","summary":"\"През следващите 10 години ще бъдат необходими инвестиции в размер на 150 милиарда евро,\" прогнозира шефът на Vattenfall Europe Туомо Хатака пред \"Зюддойче Цайтунг\". \"Предполагам, че вследствие на това сметките за частните консуматори ще скочат с до 30% към 2020 г.,\" добави той.","language":"bul"}
{"url":"https://www.dw.com/bg/%D0%B2%D1%8A%D0%B7%D1%85%D0%BE%D0%B4%D1%8A%D1%82-%D0%BD%D0%B0-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0-%D0%B5-%D0%B7%D0%B0%D0%BB%D0%BE%D0%B3-%D0%B7%D0%B0-%D1%83%D1%81%D0%BF%D0%B5%D1%85-%D0%BD%D0%B0-%D0%BB%D0%B5%D0%B9%D0%B1%D1%8A%D1%80%D0%B8%D1%81%D1%82%D0%B8%D1%82%D0%B5/a-2596788","title":"Възходът на британската икономика е залог за успех на лейбъристите","date":null,"text":"Предизборните борби във Великобритания в продължение на десетилетия протичаха все по един и същи образец: консерваторите подчертават компетентността си по икономически въпроси, обещават намаления на дънците и предупреждаватт, в ръцете на лейбъристите да не се педоставят въпросите на благосъстоянието на нацията. Те пък – вместо за икономически прираст – говореха за социална справедливост. Тези времена обаче са отминали. Този път, партията на Тони Блеър, която е на власт от 1997 година насам, ще продължи да говори в оставащите седмици до изборите на 5 май почти изцяло само за икономика. Защото за пръв път в тяхната над стогодишна история избирателите оценяват компетентността на лейбъристите по икономически въпроси по-високо от тази на консерваторите. Това се отнася в особена степен да един човек : Гордън Браун – най- дългогодишният министър на финансите от 1832 година насам. Сега той неуморно набива в главите на британците онези факти, с които смята отново да спечели изборите: Островът се намира във фаза на икономически възход от 13 години насам. Основният лихвен процент е на най-ниското си ниво за последните 35 години, а инфлацията е била на сегашното ниско ниво за последен път преди 40 години. Опозоцията често обръща внимание на факта, че оживлението всъщност е започнало през пролетта на 1993 година, когато консервативният премиер Джон Мейджър имаше още четири години мандат на управление пред себе си. Само че населението идентифицира лейбъристкия министър на финансите с постоянното подобряване на стандарта си на живот и му вярва когато казва: ”Ние преживяваме най-дългия период на непрекъснат икономически растеж от 50 години насам.”\n\nКак стана възможно това? Веднага след идването си на власт през 1997 година Браун взе две решения, които оказват влиянието си и до днес: Първо финансовият министър предостави на Банк ъв Ингланд дълго желаната независимост при определянето на основния лихвен процент, с което си спечели респект в изключително важния финансов регион на Лондонското Сити. И централната банка не разочарова политика-лейбърист. Второ, Браун наложи на тогава прясно приватизираните служби за водо- и електроснабдяване специален данък, проиходите от който отидоха за намаляване на дълготрайната и младежката безработица. Гъвкавият пазар на труда лейбъристите навремето поеха с благодарност от торите и желязната лейди Маргарет Тачър. И до днес във Великобритания е много по-лесно да уволниш някого , на и да създадеш нови работни места. Докато в последните години в Германия са били унищожени милион и половина работни места, от идването на лейбъристите на власт във Великборитания през 1997 са създадени два милиона и сто хиляди нови работни места. Така Великобритания се движи близко до целта за относително пълна заетост. Безработицата е на ниво от 4,7 % - стойност , за каквото в Германия никой не се осмелява и да мечтае. Процентът на заетостта на острова възлиза на 74,9%, макар че в това число са включени и онези, които получават пенсии по инвалидност, а тейхният брой е относително доста по-голям отколкото в други страни – се заключава в доклад на Ораганизацията за икономическо сътрудничество и развитие. С помощта на почти кейнсианска инвестиционна програма за училищата, болниците и транспортната инфраструктура министър Браун съумя освен това да подсигури на британската икономика скромен, но постоянен прираст. Още от 2000-та година насам Браун покачва разходите за здраевопазване с 7-8% годишно, което е предвидено да продължи до 2007/08 годин Навсякъде възникват нови болници, много от държавните училища също получават допълнителни пари за спешни ремонти или за увеличаване на заплатите на учителите в големите градове. С тази политика на разходи финансовият министър поставя опозицията в шах.","summary":"На 5 май във Великобритания предстоят парламентарни избори. И тъй като иконмиката на страната отбелязваше неизменен прираст през последните годинии, лейбъристкото правителство очаква избирателния ден без всякакво напрежение.","language":"bul"}
{"url":"https://www.dnevnik.bg/biznes/2006/05/18/262541_administraciiata_v_plovdiv_shte_uchi_angliiski/","title":"Администрацията в Пловдив ще учи английски","date":null,"text":"Пловдивска област обяви обществена поръчка за обучението наслужителите си в осем общини по английски език, сочи съобщение велектронния регистър на Агенцията за обществени поръчки. Тя е заградовете Пловдив, Асеновград, Карлово, Първомай, Стамболийски, Хисаряи общините Марица и Родопи. Обучението на служителите ще продължи петмесеца.\n\nКандидатите ще се състезават за изпълнението на поръчката чрезоткрит конкурс. Те могат да подават предложенията си в срок от 35 днислед изпращането на обявлението за поръчката, което е станало на 12май.\n\nПреди това обаче всички физически или юридически лица трябвада се сдобият с документация за участие. Те могат да направят това до16 юни, като това ще им струва 50 лв. Областната управа в Пловдив нямаспециални изисквания към кандидатите. Тя е посочила в обявлението, чеизисква от тях да са спазени всички разпоредби в Закона за общественипоръчки, според които могат да бъдат отстранени кандидатите.\n\nКакто в повечето поръчки и тук кандидатите трябва дапредставят информация за актуалното си състояние. В конкурса може даучастват и чуждестранни лица, като те трябва да покажат съответната нанационалното им законодателство регистрация. Към всички кандидати, беззначение националността, има изискване да представят и документ заданъчна регистрация и регистрация по БУЛСТАТ.\n\nЗа да бъдат допуснати до конкурса, кандидатите трябва даплатят гаранция за участие в него от 200 лв. Избраният е длъжен давнесе и гаранция, че ще изпълни договора, в размер на 2 хиляди лева.Областното управление в Пловдив ще отвори офертите на 21 юни, катовсички подадени предложения ще са валидни в срок от 60 дни. Така презесента част от администрацията в осемте пловдивски общини ще имаезикова грамотност по английски език.\n\nПо същото време и част от администрацията в област ВеликоТърново също ще е преминала през курс на обучение по английски език. Вначалото на май областното управление във Велико Търново обявипоръчката за обучението на държавните служители в шест общини. Теобхващаха градовете Велико Търново, Горна Оряховица, Свищов, Елена,Полски Тръмбеш, и Павликени. Поръчката е все още активна и оферти сеприемат до 9 юни, а отварянето им ще стане на 12 юни.","summary":"Пловдивска област обяви обществена поръчка за обучението на\r\nслужителите си в осем общини по английски език, сочи съобщение в\r\nелектронния регистър на Агенцията за обществени поръчки. Тя е за\r\nградовете Пловдив, Асеновград, Карлово, Първомай, Стамболийски, Хисаря\r\nи общините Марица и Родопи. Обучението на служителите ще продължи пет\r\nмесеца.\r\nКандидатите ще се състезават за изпълнението на поръчката чрез\r\nоткрит конкурс.","language":"bul"}
{"url":"https://www.dw.com/bg/%D0%BC%D1%80%D1%8A%D1%81%D0%BD%D0%B8%D1%8F%D1%82-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D1%84%D1%83%D1%82%D0%B1%D0%BE%D0%BB/a-16262917","title":"Мръсният български футбол","date":null,"text":"\"Кикер\": Българският футбол има огромни проблеми с черните тотализатори, подкупите и прането на пари. Мафията, която контролира манипулираните залози, е вездесъща, като много играчи, президенти на клубове и съдии също са в кюпа.\n\n\"Зюддойче Цайтунг\": Футболна престъпност в България.\n\nСайтът 20min.ch: Българският футбол е изпратен на детектор на лъжата.\n\nДруго швейцарско издание, авторитетният \"Нойе Цюрхер Цайтунг\", изнася темата дори на първа страница. Авторът на кореспонденцията Марк Леман описва скандален случай с предполагаема манипулация на мача между Локомотив Пловдив и Литекс и последвалото убийство на собственик на онлайн-тотализатор, който сигнализирал за манипулация.\n\nФутболът - просмукан от корупция и престъпност\n\nВ българския футбол на дневен ред са съмнителните дузпи, необяснимите пропуски и автоголовете в последната минута, пише по-нататък Леман. Публична тайна е, че много шефове на клубове, играчи и съдии са свързани с организираната престъпност. Футболът в България е просмукан от корупция, той е направо престъпен, твърди на свой ред софийският журналист Иван Диков. Футболните клубове се използвали като перачници на пари, чрез които шефовете узаконявали приходите си от мръсен бизнес - наркотици, проституция и контрабанда на цигари.\n\nОценката на Диков се потвърждава и от един документ, който беше публикуван в интернет от платформата Уикилийкс. В този документ посланикът на САЩ в София уведомява в детайли своето правителство във Вашингтон за това как функционира българската мафия, управляваща футболните залози, и обръща внимание на факта, че футболните клубове пряко или непряко се контролират от фигури от престъпния свят. Президентът на Локомотив София - предполагаем контрабандист на оръжие. Президентът на Литекс Ловеч - корумпиран перач на пари. Ръководителите на Славия София - рекетьори, обвинени заради убийства. Да не забравяме и факта, че в България е много опасно да си шеф на футболен клуб - близо дузина бяха убити след края на комунизма.\n\nРезултати се манипулират дори в женския и в юношеския футбол\n\nТодор Батков, председател на Левски София, най-известният български клуб, признава в документален филм по БиБиСи, че корупцията е пуснала дълбоки корени в българския футбол. Батков, който в основната си професия ръководи българския бизнес на един сенчест руски олигарх, въпреки всичко това твърди, че, естествено, неговият отбор винаги се бори единствено за победата и за честта си. Публиката обаче вече не му вярва. Тя предпочита да гледа чуждестранен футбол по телевизията.\n\nНякои политици и официални лица вече са разбрали, че българският футбол не може да продължава по този път. След разкритията на Уикилийкс настъпи трескава дейност. Беше приет закон, с който се криминализират манипулациите при залозите. Футболният съюз наскоро създаде и Етическа комисия, която трябва да предава на правосъдието всички подозрителни случаи. Въпросната комисия направо не може да вдигне глава от работа. Резултати се манипулират не само в двете най-горни професионални лиги - това се прави дори в женския и в юношеския футбол, които също влизат във фишовете на тотализаторите и направо приканват към злоупотреби. Миналата седмица за пореден път бяха разкрити договорки, които бяха предадени на прокуратурата. Но правосъдието не насмогва, а до присъди се стига много рядко.\n\nВ България и без това е много трудно да се добереш до корена на злото, защото манипулациите имат дълга традиция. В архивите е вписан един случай още от 1949 година, когато в последния кръг двата софийски клуба Левски и Академик завършват наравно и така изхвърлят в Б-група заклетия си враг ЦСКА.\n\nАГ, ДПА, НЦЦ, МЛ, А. Андреев; Редактор: Д. Попова-Витцел","summary":"Мафията владее българския футбол, а шефовете на големи клубове са перачи на пари, рекетьори и контрабандисти - няколко големи европейски медии излизат с шокиращи заглавия и публикации по темата.","language":"bul"}
{"url":"https://www.dw.com/bg/%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D0%B4%D1%80%D0%B0%D0%B3%D0%BE%D0%BB%D1%8E%D0%B1-%D0%BC%D0%B8%D0%BB%D0%B0%D0%BD%D0%BE%D0%B2%D0%B8%D1%87/a-15337389","title":"Историята на Драголюб Миланович","date":null,"text":"От средата на 90-те в текстовете си Петер Хандке постоянно се занимава с теми, свързани с последствията от разпадането на Югославия. Написаното от него се явява често като политически заредена, про-сръбска позиция. В текстовете си Хандке обвинява: НАТО - заради бомбардировките над Сърбия, и Запада - заради липсата на разбиране към Милошевич. Като че ли само той, писателят, разбира какво се случва в Сърбия или където и да било, като че ли той е единственият пазител на югославското културно наследство и традиция.\n\nВ най-новата си творба \"Историята на Драголюб Миланович\" Хандке отново оплаква съдбата на един сърбин - бившият директор на сръбската телевизия беше осъден на 10 години затвор. През 1999 година Миланович не евакуира работещите в телевизията, преди да паднат бомбите на НАТО, въпреки че беше получил предупреждение. Така той бе заподозрян, че не е предотвратил смъртта на невинни хора, за да може след това да обвини НАТО. Тогава загинаха 16 телевизионни служители.\n\nЗа тези жертви Хандке почти не пише. Той описва времето на нападенията на НАТО така, сякаш хората в Белград и по други места постоянно са бягали от бомбите. По думите му той самият бил два пъти за по седмица в постоянно бомбардираната страна. Хандке описва ситуацията в Югославия така, сякаш тя има много общо с Берлин или Дрезден по време на Втората световна война. Истината обаче е, че центърът на Белград остана непокътнат от бомбите, а животът си продължи нормално. Бомбите на НАТО падаха доста селективно все в отдалечени райони. С изключение на бомбите, които паднаха върху сградата на телевизията.\n\nНа чия съвест тежат 16-те жертви? Пилотът на бомбардировача ли е виновен или директорът на телевизията? Според Хандке Миланович е невинен. Неговата пропита от политика проза обаче постоянно е в грешната тоналност. Той не представя реалността, не я документира с факти, а я оставя да виси някъде по средата. Или с други думи: полу-литература, полу-фикция. На места се среща и кич. Например когато Хандке описва Миланович: \"Ръцете му са положени върху масата в стаята за свиждания. Едната лежи върху другата, докато накрая за миг върху тях се настани една трета ръка.\"\n\nИ още от описанията на Хандке за героя: \"Лицето му с детинско излъчване, големите кротки очи...\". За какво говори това? Защо Хандке го идеализира по този директен начин? Със сигурност затворникът Миланович не може да бъде сравняван с убийците от Сребреница. Но едно лице с детинско излъчване не оневинява никого.\n\nХандке не става за политически агитатор. Защото позволява смесването на гняв, мъка и сарказъм. Както всеки, който прави политика с много емоция, и той допуска грешки и неточности. Хандке не се интересува от прецизността, а борави с уточнения като: \"ако си спомням правилно\" или пък: \"нещо подобно\". Литературната форма прави възможно бягството в приблизителността.\n\nКато литературна творба книгата не доставя удоволствие на читателя, с изключение на няколко отделни страници и на малкото места, в които Хандке прави природни описания. Но струва ли си да изчетеш цяла книга заради няколкото страници? Текстът на Хандке си остава недоизпипано обвинение. А дали Миланович е бил осъден справедливо или не - това, уви, читателят не може да прецени. И то след като е прочел цяла книга по темата...","summary":"Той е известен с про-сръбските си писания - Петер Хандке. Сега авторът отново оплаква съдбата на един осъден сърбин - бившия шеф на телевизията Драголюб Миланович. Виновен или невинен е той? И защо Хандке го идеализира?","language":"bul"}
{"url":"https://www.dw.com/bg/%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82%D1%8A%D1%82-%D0%B2-%D0%B1%D0%BE%D0%BD-%D1%82%D1%80%D0%B0%D0%B4%D0%B8%D1%86%D0%B8%D0%B8-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B8-%D0%BF%D1%80%D0%BE%D0%B3%D1%80%D0%B0%D0%BC%D0%B8-%D0%B8-%D1%81%D0%B2%D0%B5%D1%82%D0%BE%D0%B2%D0%BD%D0%BE-%D0%BF%D1%80%D0%B8%D0%B7%D0%BD%D0%B0%D0%BD%D0%B8%D0%B5/a-3518217","title":"Университетът в Бон - традиции, международни програми и световно признание","date":null,"text":"Почти 200-годишна история, повече от 30 000 студенти и добро име в Германия и чужбина. Университетът в Бон е един от десетте най-големи в страната и има повече от 50 университета-партньори по целия свят. Разполага с около 350 сгради, които са разпръснати из целия град и с около 100 институтни библиотеки. В учебното заведение се предлагат 80 специалности, които се преподават от 530 професори и близо 3000 научни работници.\n\nУниверситетът в града на Бетовен\n\nСтудентите, които успеят да завършат в Бон, трябва да се гордеят с това. Тук са учили Хайнрих Хайне, Карл Маркс, Конрад Аденауер, Фридрих Ницше, Робърт Шуман и това са само част от световноизвестните имена. Тук е учил и по-късно преподавал Йозеф Ратцингер, сегашният Папа Бенедикт XVI. Учебното заведение е известно с доброто образование, което дава на своите студенти. Годишно тук завършват 3000 висшисти и 800 докторанти.\n\nЕдно от условията за прием в германски университет е добри познания по немски език\n\nКойто не е завършил езикова гимназия с преподаване на немски език или пък няма нужния брой часове по езика, е добре да се запише на курс по немски, който подготвя за изпита DSH (Deutsche Sprachprüfung für den Hochschulzugang).Този изпит е изискване за приемане в повечето германски университети. Повечето ВУЗ-ове тук предлагат такива подготвителни курсове, но за съжаление броят на местата е ограничен и малко желаещи получават възможността да посещават такъв курс. Негов еквивалент са частните езикови курсове за DSH, които се предлагат във всеки град.\n\nВтората крачка за кандидатстване е набавянето на информация за университетите и подготвяне на документите (формуляр за кандидатстване, диплома от средно образование и свидетелство за часове по немски – легализирани и заверени преводи). В посочените срокове трябва да се изпратят молби за кандидатстване. Във формуляра могат да се посочат две комбинации от специалности. В случай, че желаещият не е приет за първата, може да се запише за втората посочена комбинация.\n\nЧаст от специалностите могат да се запишат свободно, докато за други като напр. фармация, стоматология, право и комуникационни науки се минава през класиране и приемът е по-труден, тъй като местата са ограничени.\n\nЗа да е възможно записването в германски университет\n\nв Бон учат над 30 000 студенти\n\nсе изисква здравна застраховка. Тя е задължителна до навършване на 30 години или до 14-ия семестър. В най-известната сред студентските среди застрахователна компания АОК месечната застраховка възлиза на 57 евро. Ако студентът е семеен, всички членове на семейството могат да ползат застраховката, в случай че не печелят повече от 400 евро на месец.\n\nВ началото студентите може би ще останат изненадани от учебния план и неговото изпълнение. Има определен брой задължителни и свободноизбираеми курсове, които трябва да се посетят, но всеки сам може да избере как да ги комбинира и по колко курса да прави на семестър, както и кой курс кога да бъде посетен (изключение правят курсовете, при които се изисква да е завършен друг определен предмет преди това). Това има както положителни, така и отрицателни черти. При по-организираните студенти това е добре дошло, но в много случаи свободният избор води до удължаване на учебния период.\n\nПодготовката по време на семестъра е доста интензивна\n\nПостоянно се пишат домашни, държат се реферати и се правят упражнения. В някои специалности е възможно учене само преди изпитите, но разбира се и там е препоръчително учебниците да се отварят по време на целия семестър. Университетите в Германия разполагат с богати научни бази, специализирани библиотеки към всеки институт, лаборатории и студиа, което улеснява подготовката.\n\nХудожествената академия към бонския университет\n\nБон е предпочитан от чуждестранните студенти. В Райнише Фридрих-Вилхелмс-Университет се обучават над 30 000 студенти, около 5000 от тях са чужденци от 140 държави. Българите в Бон са по численост на второ място след китайските студенти. Често избирани специалности от тях са икономика, право, политология, информатика, медицина и германистика. Но като цяло най-голям брой чужденци има във философския факултет, което се обяснява с факта, че там се предлагат и най-много специалности.\n\nБонският университет работи съвместно с 56 университета от цял свят и всеки, който пожелае, може да учи един или повече семестъра в чужбина, стига да изпълнява поставените условия. Тази програма е особено полезна за филолозите, но и за студенти от специалностите право, икономика, история на изкуството и др. Освен това се предлагат и няколко международни програми, в които обучението е на английски език.\n\nСроковете за кандидатстване в Бонския университет са 15 юли за зимния и 15 януари за летния семестър.\n\nОнлайн-формуляр за кандидатстване в университета в Бон може да намерите на адрес:","summary":"Как да кандидатстваме за следване в университета в Бон? Какво е най-важното, което трябва да знаем? Различават ли се условията за прием от тези в другите университети? Отговори на тези въпроси ще намерите тук:","language":"bul"}
{"url":"https://www.dnevnik.bg/evropa/2019/06/30/3931374_es_i_vietnam_shte_podpishat_dnes_sporazumenie_za/","title":"ЕС и Виетнам ще подпишат днес споразумение за свободна търговия","date":null,"text":"Европейският съюз днес ще подпише споразумения за търговия и инвестиции с Виетнам. След Сингапур Виетнам е втората държава от Югоизточна Азия, с която ЕС сключва споразумения, като по този начин прави стъпка към по-голяма ангажираност с държавите от региона, заяви по-рано председателят на Европейската комисия Жан-Клод Юнкер.\n\nС търговското споразумение ще бъдат премахнати почти всички (99%) мита върху стоките, с които търгуват двете страни, като това ще стане постепенно в рамките на 10 години. В споразумението се съдържат също специални разпоредби за отстраняване на техническите пречки - например в автомобилната промишленост, както и гаранции, че 169 традиционни европейски храни и напитки ще се ползват със защита като географски означения във Виетнам, се посочва в съобщение на Комисията.\n\nБлагодарение на споразумението предприятията от ЕС ще могат да участват в търгове за възлагане на обществени поръчки във Виетнам при същите условия като местните дружества.\n\nЕС и Виетнам поемат ангажимент за ефективно изпълнение на Парижкото споразумение за изменението на климата, както и за спазване и ефективно прилагане на принципите на Международната организация на труда (МОТ), свързани с основните трудови права. За тази цел Виетнам наскоро ратифицира Конвенцията за правото на организиране и на колективно договаряне на МОТ и уведоми ЕС за намерението си най-късно до 2023 г. да ратифицира и останалите две основни конвенции на организацията.\n\nВ споразумението за защита на инвестициите се съдържат съвременни правила за защита на инвестициите, чието прилагане се осигурява чрез новата инвестиционна съдебна система, и се гарантира правото на правителствата от двете страни да предприемат регулаторни мерки в интерес на своите граждани. С него ще бъдат заменени двустранните споразумения за инвестиции, които 21 държави членки на ЕС, са подписали с Виетнам, и ще се въведат нови правни гаранции за предотвратяване на конфликти на интереси и за повишаване на прозрачността.\n\nСлед одобряването от Съвета споразуменията ще бъдат подписани от ЕС и Виетнам и ще бъдат представени на Европейския парламент за одобрение. След като Европейският парламент даде одобрението си, споразумението за търговия може да бъде официално сключено от Съвета и да влезе в сила, а споразумението за защита на инвестициите трябва първо да бъде ратифицирано от държавите членки в съответствие с техните вътрешни процедури.\n\nВиетнам е вторият по големина след Сингапур търговски партньор на ЕС в рамките на Асоциацията на народите от Югоизточна Азия (АСЕАН), като търговията със стоки с тази държава е на стойност 49.3 млрд. евро годишно, а търговията с услуги - над 3 млрд. евро. Макар че инвестициите на ЕС във Виетнам през 2017 г. са на скромното равнище от 6 млрд. евро, все по-голям брой европейски предприятия се установяват във Виетнам, за да го използват като център за региона на Меконг. Вносът от ЕС за Виетнам се състои основно от телекомуникационно оборудване, обувки, текстил, мебели и селскостопански продукти. ЕС изнася за Виетнам предимно машини и транспортно оборудване, химикали и храни и напитки.\n\nОбщо 137 български компании изнасят за Виетнам. Страната е тридесет и шестият по големина търговски партньор на България извън ЕС. Българският износ за Виетнам е на стойност 25 милиона евро. Вносът от Виетнам е на стойност 44 милиона евро.\n\nДПА отбелязва, че ЕС се стреми да укрепи търговските си връзки по света, за да даде отпор на нарастващото търговско напрежение със САЩ. По-рано тази година в сила влезе мащабно търговско споразумение между ЕС и Япония.\n\nСпоред EurActiv одобрението на Европейския парламент не може да се смята за даденост, защото евродепутатите изразиха опасенията си за ситуацията с човешките права във Виетнам. Според тях освен това предложеният арбитражен съд, чиято цел е да защити чуждестранните инвеститори, може да даде на международни компании във Виетнам прекалено голямо влияние.","summary":"С търговското споразумение ще бъдат премахнати почти всички (99%) мита върху стоките, с които търгуват двете страни.","language":"bul"}
{"url":"https://www.dnevnik.bg/zelen/bioraznoobrazie/2016/12/19/2886506_sobstvenikut_na_elenite_pred_sofiia_ring_mol_shte_bude/","title":"Собственикът на елените пред \"София Ринг мол\" ще бъде санкциониран","date":null,"text":"Единият от трите елена, оставени пред \"София Ринг Мол\" в тясна клетка, не е бил регистриран, както изисква Законът за защита на животните, което значи и че е бил незаконно притежаван.\n\nТова става ясно от справка в регистъра на регистрационните карти по закона в Регионалната екоинспекция в София, която установява, че два от екземплярите са регистрирани преди две години (2014 г.), а за третия няма информация. За направената справка информират от пресцентъра на Министерство на околната среда и водите в понеделник.\n\nПо-рано стана ясно и, че най-младият от трите северни елена няма ушна маркировка.\n\nДо момента собственикът на животните не е представил изисканите му от компетентните органи документи за произход, маркировка и регистрация, обясняват още от екоминистерството.\n\nЗа това нарушение собственикът ще бъде санкциониран и ще му бъде съставен акт. Според заложената в закона санкция го грози глоба от 1000 до 5000 лв.\n\nПри извършената тази сутрин проверка в района на \"София Ринг мол\" от експерти към Областна дирекция по безопасност на храните (ОДБХ) и Регионална инспекция по околната среда и водите (РИОСВ) – София, трите северни елена (Rangifler tarandus) вече не бяха там.\n\n\"София Ринг мол\": Елените имат регистрация\n\nВ понеделник, от управата на мола излязоха с официално съобщение, че заради реакцията на гражданите са решили да върнат животните на собственика им, но увериха, че и елените са законно притежавани, имат регистрация и са добре гледани.\n\nОт Областната дирекция по безопасност на храните ще санкционират собственика и за това, че не е подал към тях документ за издаване на разрешение за излагане на животните пред търговския обект, и затова ще му бъде съставен акт. Все още обаче не е ясно от тяхната проверка дали условията, на които са били подложени пред мола, са били адекватни.\n\nСпоред информацията на \"София Ринг мол\" животните са били питомни и са родени и отгледани в лицензирана ферма. По думите им за тях винаги са се полагали всички необходими грижи от собственика им Георги Тотев. \"Постарахме се условията, при които те гостуваха при нас, да са същите, както и в родната им ферма.\"\n\nПо обясненията на собственика, които от мола цитират, сега е сезонът, в който елените сменят рогата си – през декември те падат и израстват отново през март, така че притесненията и коментарите за техния вид и здравословно състояние са неоснователни. \"Северният елен е порода животно, което се чувства добре, живее и спи на открито при температури до минус 40 градуса\", уверяват още от търговския център.\n\n\"Четири лапи\": Хубаво е, че имаше обществена реакция\n\n\"Хубавото в цялата тази неприятна история е обществената реакция, заради която следващата година пред мола няма да има еленчета на 10 кв.м. От друга страна, е много жалко, че един мол, който печели доста, стига до това да си прави подобен пиар, като използва за атракция тези животни\", коментира пред \"Дневник\" Явор Гечев от фондация \"Четири лапи\".\n\nСофийският мол постави трите елена в заграждение пред сградата с идеята да създаде предколедно настроение за посетителите си, но се наложи да го премахне след вълна от гражданско недоволство.\n\nЧитатели на \"Дневник\" изпратиха снимки от \"атракцията\". \"Охраната ни обясни, че ще стоят там до Коледа, когато ще ги впрегнат в шейната на Дядо Коледа. Животните са без никакъв заслон, гонят се, агресират, с изпочупени рога са, единият куца със задно копито\", разказа читателят ни през уикенда.\n\nОт \"Четири лапи\" коментираха още, че подобни случаи, които не са прецедент, имат и много негативен възпитателен ефект върху подрастващите, които най-много се радват на животните по принцип. \"С подобни случаи, в които се използват животните като атракция, възпитават децата, че животните се използват за забавление, което е неправилно\", каза още Явор Гечев.","summary":"Единият от общо трите елена, оставени пред \"София Ринг мол\" в тясна клетка, не е бил регистриран, както изисква Законът за защита на животните, което значи и че е бил незаконно притежаван.","language":"bul"}
{"url":"https://www.dw.com/bg/%D0%BA%D0%B0%D0%BA-%D0%B5%D0%B2%D1%80%D0%BE%D0%BF%D0%B0-%D0%B8%D1%81%D0%BA%D0%B0-%D0%B4%D0%B0-%D0%B1%D1%80%D0%B0%D0%BD%D0%B8-%D0%B3%D1%80%D0%B0%D0%BD%D0%B8%D1%86%D0%B8%D1%82%D0%B5-%D1%81%D0%B8/a-18920393","title":"Как Европа иска да брани границите си","date":null,"text":"Eвропейската комисия (ЕК) възнамерява да преобразува Агенцията за защита на външните граници \"Фронтекс\", която досега имаше само консултативни функции, в самостоятелен орган за гранична охрана. Как ще стане това ли? С помощта на много пари: новата институция ще разполага с над 1000 служители, бюджет от 300 милиона евро и контингент за бързо реагиране с най-малко 1500 граничари.\n\nНебрежният граничен контрол в Гърция, а и този в Италия, дотолкова раздразни председателя на ЕК Жан-Клод Юнкер, че той реши да вкара в действие най-тежката политическа артилерия. Комисията има намерение да съсредоточи в Брюксел правомощията по охраната на външните граници, а това означава да отнеме част от суверенитета на страните-членки.\n\nНачинанието обаче е твърде рисковано, защото граничният контрол спада към основните правомощия на всяка национална държава. А това означава, че ще се надигне мощна съпротива. Много европейски правителства – от Варшава през Прага, та до Братислава и Атина – са силно евроскептични и едва ли ще се примирят с опита на ЕК да ограничава техните права.\n\nВярно, че държавните и правителствени ръководители официално възложиха на ЕК да подобри защитата на външните граници. Но те едва ли са предполагали, че Жан-Клод Юнкер има намерение да създава собствени европейски гранични войски. Затова е твърде съмнително дали той ще успее да получи нужното одобрение на отделните държави.\n\nКакво ще се случи с бежанците?\n\nБез отговор остава и въпросът от кого точно ще се охраняват граничните брегове? Нима лодките с бежанци в Средиземно море ще бъдат спирани и връщани обратно в Турция или Либия? Нима хората ще бъдат отблъсквани вместо да бъдат спасявани?\n\nИма и редица други практически проблеми. В момента Еврокомисията всъщност не е наясно дори по въпроса за броя на граничните служители в отделните еврочленки. Нито пък знае колко са корабите за гранична охрана в различните страни. Сега се предвижда за всяка държава да бъде разработен отделен анализ на рисковете и план за действия в случай на спешни ситуации. Просветените в плана, разбира се, са съвсем наясно, че за да се създаде самостоятелна и ефективна европейска служба за гранична защита, са нужни огромни усилия.\n\nСпоред оптимистичните прогнози на ЕК, това би могло да стане реалност към 2020 година. Това означава, че новата европейска гранична защита няма да е в състояние да облекчи актуалната криза с бежанците. Явно ще се изготвят планове за бъдещи кризи. Един от сценариите, обсъждан в момента в Брюксел, е свързан с появата на евентуален поток на бежанци от Украйна, в случай че ескалира конфликтът с Русия.\n\nА какво да се прави със сегашните бежанци? В актуалната криза с мигрантите би помогнало само едно: крайно време е Гърция да бъде притисната и принудена да контролира съвестно границите си, като поне регистрира бежанците. Това, разбира се, може да се организира и без нова европейска служба, но предполага наличието на реална политическа воля от страна на Атина.\n\nДосега обаче нито едно от управлявалите гръцки правителства не демонстрира подобна готовност. Сегашното правителство лека-полека променя поведението си в тази насока - само че всичко се случва твърде бавно. Същевременно ЕС отпуска достатъчно пари на Гърция, за да я подкрепи в контрола на границите. Ресорният министър на страната обаче продължава с непоносимите си оплаквания, че гърците били оставени сами да се оправят. За съжаление тъкмо най-слабата в икономическо и политическо отношение в момента еврочленка се намира тъкмо в този тъй кризисен югоизточен фланг на Общността.\n\nАко по външните граници на ЕС не настъпи драстична промяна, то все повече държави от Шенгенското пространство, в което по принцип не би трябвало да има граничен контрол, ще започнат отново да въвеждат проверки по границите си. Частичната отмяна на шенгенските правила би била безспорно неприятна, но поне засега тя не слага край на целия ЕС. Общността би могла по-скоро да се парализира сама, ако сега ЕК и отделните държави-членки се впуснат в продължителни разправии за правомощия и суверенитет.","summary":"Повече пари и повече служители: така ЕК възнамерява да брани границите си. Дали обаче отделните членки ще одобрят плана на Юнкер? Коментар на Бернд Ригерт.","language":"bul"}
{"url":"https://www.dw.com/bg/%D0%B4%D1%81-%D1%89%D0%B8%D1%82-%D0%BC%D0%B5%D1%87-%D0%B8-%D0%BF%D0%B5%D0%BD%D1%81%D0%B8%D1%8F/a-15322392","title":"ДС: щит, меч и... пенсия","date":null,"text":"Те съсипваха живота на невинни хора, изтезаваха, лишаваха от свобода, разбиваха биографии и семейства. Служителите на Държавна сигурност в страните от Източния блок действаха по един и същи модел, внесен от Съветския съюз. След като системата се срути, те осиротяха. Едни влязоха в бизнеса, други – в престъпни групировки, трети прописаха книги. Мнозина обаче, поради напреднала възраст, излязоха в пенсия.\n\nВъв всички бивши соцстрани дълги години се водят дискусии дали пенсиите на такива хора са заслужени, особено когато размерът им далеч надхвърля нормалната пенсия. В България едно гражданско сдружение поиска за пореден път през миналата година да се намалят пенсиите на бившите служители от ДС. В същото време решение на Конституционния съд от 1992 година защитава тази категория пенсионери. Проблемът може накратко да се опише като конфликт между духа и буквата на закона. Или между желанието за справедливост и принципите на правовата държава.\n\nМаркус Волф през 1993 година\n\nПримери за този конфликт има предостатъчно и в Германия. Бившият шеф на шпионажа на бившата ГДР Маркус Волф още през 1990 година изгуби допълнителната си пенсия като „борец против фашизма”, а през 2003 година пенсионната служба потвърди това решение. Сега и Социалният съд на Берлин-Брандебург окончателно реши, че вдовицата на Волф няма право на тази допълнителна пенсия. Много интересна и поучителна е аргументацията на съда:\n\nКато шеф на източногерманския шпионаж Маркус Волф в дейността си редовно е накърнявал основните принципи на човечността и на правовата държава. Според мотивите на съда, Волф се възползвал от изгодите, осигурявани от тоталитарния апарат, и в същото време е участвал в изграждането и укрепването му, присвоявайки си правото да лишава хората от свобода и да ги поставя под натиск, за да постигне целите на своята служба.\n\nОт 1953 чак до 1986 г. Волф е началник на Главно управление „Разузнаване” в Щази. Към пенсията за прослужени години в ГДР той получава и „Почетна пенсия като борец против фашизма”, а след Обединението на двете Германия и в съзвучие с договора за това обединение, вместо нея му изплащат така наречената „Пенсия-обезщетение”.\n\nПрез 1997 година Маркус Волф беше осъден заради това, че при изпълнение на служебните си задължения противозаконно е лишавал хора от свобода. Предишната присъда срещу него заради държавна измяна беше отменена. Волф почина през 2006 година, но вдовицата му продължи борбата за пенсията. Сегашното съдебно решение вече е окончателно: от пенсионна гледна точка на Волф не му се признава никаква „борба срещу фашизма”.\n\n15 януари 1990: демонстранти щурмуват централата на Щази в Берлин\n\nВ обединена Германия открай време се водят бурни спорове около пенсиите на служителите в Държавна сигурност на ГДР (Щази). Конституционният съд отдавна реши, че дори бившите генерали от Щази не могат да получават пенсия, по-висока от средната за пенсионерите от някогашната ГДР. А в едно съдебно решение с пълно основание се посочва, че служителите на Щази са получавали големи заплати и съответно имат теоретически право на по-високи пенсии не поради друго, а само защото с дейността си са подсигурявали укрепването на политическата власт. Тоест – заплатите на хората от ДС са нямали нищо общо с тяхната квалификация или труд, от което следва, че не им се полагат по-високи пенсии.","summary":"Щедри пенсии за бившите дейци на Държавна сигурност? Дискусията се води във всички бивши соцстрани. В Германия обаче се случи нещо интересно: прословутият Маркус Волф току-що посмъртно изгуби пенсионните си привилегии.","language":"bul"}
{"url":"https://www.dw.com/bg/%D1%89%D0%B5%D0%B4%D1%80%D0%B8%D1%8F%D1%82-%D0%B6%D0%B5%D1%81%D1%82-%D0%BD%D0%B0-%D1%86%D1%8A%D1%80%D0%BA%D0%B2%D0%B0%D1%82%D0%B0/a-16692969","title":"Щедрият жест на църквата","date":null,"text":"\"Църквата и манастирите ще дадат за спасението на държавата всичко, с което разполагат\", заяви наскоро 71-годишният кипърски архиепископ Хризостом ІІ. И наистина жестът е повече от щедър. Църквата е готова да ипотекира своите недвижими имоти и да издаде облигации, за да помогне на закъсалата държава. На пръв поглед това е учудващо, защото кипърската православна църква рискува да загуби притежанията си. Според познавачи на православните църкви в региона като Георгиос Трантас от Катедрата по православно християнство към университета в Ерфурт, постъпката на Хризостом II всъщност е логична. Тя се обяснява с тесните връзки между държава и църква в православния свят на Югоизточна Европа.\n\nТова се отнася с особена сила и за Кипър. Църковната институция се меси в големите и малките въпроси на политическото ежедневие, самият архиепископ Хризостом II редовно се изказва по различни светски проблеми. При това кипърските духовници нерядко изразяват мненията си не съвсем деликатно: преди десет години например църквата отхвърли мирния план за обединение между гръцката и турската част на острова, предложен от тогавашния генерален секретар на ООН Кофи Анан, наричайки го \"пъклено творение\".\n\nАрхиепископ Макариос - първият президент на независим Кипър\n\nЦърквата има и сериозно политическо влияние в страната. Православните духовници обаче смятат, че властовите им позиции са оправдани. Техният върховен предствител - архиепископът - по традиция се избира пряко от всички членове на църковните общини. По този начин архиепископът е фигура, зад която се обединява мнозинството от народа. Защото три четвърти от едномилионното население на остров Кипър са православни християни.\n\nВисшите духовници в страната са заемали и ръководни политически постове. В началото на 1960-те например архиепископ Макариос изведе острова от британското колониално владичество и стана първият държавен глава на независим Кипър. По негово време станаха и кървавите сблъсъци между кипърските гърци и турци. Духовният си и политически пост той изпълняваше паралено чак до смъртта си през 1977 година.\n\n\"Православието в Южна и Югоизточна Европа по традиция е тясно свързано с държавността, а в Кипър това се манифестира дори още по-ярко\", казва експертът Трантас. За това има историческо обяснение. Според собствените й думи, църквата на острова е била основана от Апостолите Павел и Варнава още през 45 година сл. Хр. Третият Вселенски събор в Ефес й дава през 431 година значителна автономия. Малко по-късно византийският император предоставя на кипърския архиепископ доста големи правомощия, сред които и правото да носи скиптър вместо жезъл. По време на срещата си с кипърския президент Анастасиадес, Хризостом ІІ също държа в ръцете си символа на светската власт - скиптъра.\n\nЦърквата в Кипър контролира същинска икономическа империя\n\nСтава дума за власт, но и за много пари\n\nКипърската църква контролира истинска икономическа империя, която се разрасна с времето и която беше до голяма степен опазена дори и в дългите векове на чуждо владичество. \"По времето на османското владичество например, кипърската църква отговаря за събирането на данъците\", казва Георгиос Трантас от университета в Ерфурт.\n\nИнформациите за общата стойност на църковните владения е повече от оскъдна. Експертите обаче предполагат, че църквата е сред най-големите собственици на недвижими имоти на острова. Тя притежава освен това миноритарен дял от собствеността на \"Hellenic Bank\", третия по големина кредитен институт в страната, както и дялове от една пивоварна. Евентуален банкрут на кипърските банки или сериозна икономическа криза би нанесла огромни щети на църквата. \"Дори и само поради това обещанието за помощ, дадено от архиепископ Хризостом, е нещо, което трябва да се взима насериозно - зад него се крие съвсем реална воля за действия\", твърди експертът на Берлинската Фондация \"Наука и политика\" Гюнтер Зойферт.\n\nАвтор: Х. Фишер, Б. Узунова/Редактор: М. Илчева","summary":"Кипър е застрашен от държавен фалит. Местната православна църква обаче се притичва на помощ, ипотекирайки своите недвижими имоти. Държавата и църквата в Кипър от векове насам са изключително близки.","language":"bul"}
{"url":"https://www.dw.com/bg/%D0%B4%D0%B0-%D0%B7%D0%B0%D0%BC%D0%B8%D0%BD%D0%B0-%D0%B8%D0%BB%D0%B8-%D0%B4%D0%B0-%D0%BE%D1%81%D1%82%D0%B0%D0%BD%D0%B0/a-17759102","title":"Да замина или да остана?","date":null,"text":"Над милион и половина български граждани са напуснали България сред падането на тоталитарния режим. Освен незавърналите се \"екскурзианти\" по време на трагичното \"възродително\" лято на 1989-та, поне още половин милион млади хора на възраст между 20 и 39 години са напуснали родината си. Статистиката сочи, че 54 процента от българските емигранти попадат именно в тази възрастова група, а 28 процента са на възраст между 40 и 59 години. Има ли шансове тези хора да се завърнат в една бедна и бързо застаряваща държава като българската?\n\nСтефка: \"Езиковите гимназии са инкубатори за емигранти\"\n\nСтефка Цанева от Стара Загора е учила в езикова гимназия, което е улеснило много следването й в Германия. Тя не съжалява, че се е завърнала в родината си след като е завършила висшето си образование в Берлин. Тя нарича езиковите гимназии в България \"инкубатори за емигранти\". Известно е, че 70 на сто от випускниците на немските гимназии се насочват към Германия. Това, според нея, се дължи и на разумната политика на Федералната република по привличане на млади чужденци с потенциал за развитие. \"А и кандидатстването и влизането в германските университети не е проблем за онези българи, които добре владеят немски\", допълва 24-годишната възвръщенка.\n\nМатеуш: \"България е хаотична, но творческа\"\n\nМладият поляк Матеуш Щайнке от една година работи в Стара Загора по проект на Европейската доброволческа служба и вече се справя доста добре с българския. Първите му впечатления от България били обаче смайващи и в пълен контраст с живота в родната му Полша. \"С изумление научих, че българите продавали имотите си на пенсионирани англичани, за да могат да напуснат своята родина. Деветдесет на сто от българите, с които се срещам, твърдят, че оставането им в България е било тъпа идея. През първите шест месеца в Стара Загора се будех с мисълта как изобщо съм попаднал на такова място и как въобще страна като България може още да съществува.Вървя си например по тротоара, а по средата му най-неочаквано е паркиран автомобил, който наглед няма как да бъде заобиколен.\n\nМладите хора в България имат възможност да направят избор\n\nПостепенно обаче разбрах, че повсеместният български хаос е зареден с много силна творческа енергия. Той принуждава българите непрекъснато да измислят начини за преодоляването му и така създава условия за съзидателност и прогрес. Всичко това би изглеждало досадно в страни, в които глобяват и за най-минималното нарушение. В това отношение България е една много свободна страна и дава неподозирани възможности за творчество. В крайна сметка въпросът е кой може да помогне на родината си - тези, които са я напуснали или другите, които остават?\", пита 23-годишният Матеуш, който твърди, че междувременно се е влюбил в България и иска да остане да живее в нея.\n\nДавид: \"Следвайте съвета на сърцето си!\"\n\nРоденият в Стара Загора фотограф и организатор на културни събития Давид Василев живее от 14 години в Ню Йорк. Той не крие за трудния си старт зад океана, където му се е налагало да работи всякаква работа, включително и тежък физически труд. \"Много нощи съм сънувал как се разхождам по улиците на родния ми град, на два пъти си купувах обратен билет за България и чак на третия път се реших да си дойда. Е, тук съм, но ще се върна обратно в чужбина. Съветът ми към младите българи е: ако можете - останете, ако сърцето ви дърпа навън - тръгнете, ако сърцето ви тегли към родината, пак го послушайте. За мен е трудно да се върна завинаги в България, защото целият ми съзнателен живот е преминал в Америка. Отне ми седем години да се \"асимилирам\" - да започна да мисля като американците. Отне ми много време да реша да бъда онова, което съм, да съм свободен\", посочва той мотивите си да емигрира.\n\nПроектът \"Българска мрежа за граждански диалог\" се финансира в рамките на Програмата за подкрепа на НПО в България по Финансовия механизъм на Европейското икономическо пространство 2009-2014","summary":"Какво е България за младите хора, приели съдбата на емигранти? И как изглежда тя през погледа на един чужденец? Николай Цеков цитира казаното в една дискусия, организирана от Сдружение \"Различният поглед\" в Стара Загора.","language":"bul"}
{"url":"https://www.dnes.bg/blogini/2012/07/19/bylgarskata-politika-blesti-v-svetovnite-medii-s-nai-goliamo-licemerie.164286","title":"Българската политика блести в световните медии с най-голямо лицемерие","date":null,"text":"Неразбираемо е, когато един атентат се случва в 16 и 50 българско време, българските институции да не са наясно какво се е случило чак до 19 часа на същия ден - 18.07.2012.\n\nСмешни бяха и новините около осуетения зимен атентат, когато израелските служби бяха наясно, а ние отново не бяхме наясно или поне обществото ни. Недопустимо е за един министър-председател еврейския посланик да изпреварва случващото се и първи да съобщава на българските медии какво се случва.\n\nОстава отново ББ да се оправдае със старата изтъркана реплика, че виновни са Станишев и предишното правителство.\n\nИстината е, че в България пребивават чужди граждани и българи, които не могат да бъдат защитени от българските служби за сигурност. Нещо повече, българските служби за сигурност не могат да опазят и единственото добре работещо звено на икономиката - туризма. Може би това се дължи на факта, че България не води достатъчно рестриктивна политика за влизащите страна лица, проповядващи исляма въз основа на явления познати като изборен туризъм и влиянието на ДПС, чийто последни напъни да да въведе в изборния процес и майчин език. България е единствената страна в Европа, позволила на част от своите граждани да гласуват както в други страни, така и на нейна територия.\n\nИ не на последно място фалшификацията на българските лични документи вероятно е широко разпространено явление, щом може членове на Хизбула да влизат спокойно на българска територия. Това още веднъж говори за недостатъчните усилия, които се полагат по Шенгенското споразумение и оправдава критиките не на Европейската комисия, а на някои отделни страни с изразени резерви като Франция и Холандия. С този атентат България все повече се отдалечава от Шенген закономерно.\n\nОтново се пита в задачата какво е забавило премиера цели 2 часа и 10 минути, за да даде своевременно изявление за случилия се атентат, та да не е втория съобщил трагичната вест след израелския посланник в собствената му страна.\n\nИ накрая един доста немалък срам и за българската журналистика. Никоя българска медия не излезе със становището, че освен политически, това е и икономически тероризъм, защото в разгара на туристическия сезон, секването на наплива от израелски туристи и насочването му отново към другите средиземноморски и турски курорти, си е направо \"пар екселанс\" икономически тероризъм.\n\nБългарските медии се изморяват да преписват заглавия една от друга и не съществува нищо като различна позиция или анализ.\n\nЛицемерие лъха и от популистката и демагогска защита на правителството, че доклада на ЕК не е с политическа оценка. За първи път докладът на ЕК дава политически оценки и не подкрепя управлението на ГЕРБ, поради което споменава, че следващ доклад ще има 6 месеца след провеждавето на новите парламентарни избори.\n\nРазбира се случващите се атентати са повод Европейската комисия да поиска по твърди отговори от ДПС за ширещите се в страната училища по ислямизъм, за които упорито се мълчи в медийното пространство и над които очевидно е опънат политически чадър. Макар многобройните акции на полицията до този момент ефективните присъди се броят на пръсти.\n\nВ тази просветна роля блести делото на Ахмед Доган, който в близкото минало на свои избиратели разясняваше, че той е закона и той е държавата. Ето това са част от нашите политически дерибейства, за които никой в политически и съдебен план не е държал сметка до този момент.\n\nНе са за учудване и напъните на ДПС която е сред първите, желаещи да се разграничи от атентата и да го осъди. Това нейно желае буди адмирации.","summary":"| БЛОГИНИ | блоговете днес | Dnes.bg","language":"bul"}
{"url":"https://www.dnes.bg/blogini/2013/04/28/nachalnikyt-si-otiva.186776","title":"Началникът си отива","date":null,"text":"За добро или за лошо Бойко Борисов си отива.\n\nМакар че най-вероятно е отново да спечели изборите.\n\nВъзможно е да състави и правителство.\n\nТова правителство направи и редица полезни неща.\n\nСамо че няма да бъде същото.\n\nНе само че Цветан Цветанов няма как повече да бъде министър – Бойко тези неща ги усеща с кожата си и няма да направи голямата грешка.\n\nПросто няма да я има повече магията. Харизмата.\n\nВторият мандат би бил мъчителен и къс.\n\nБойко ще говори по същия завладяващ доскоро масите начин, но в ушите ни ще звучат разговорите в къщата му в Бояна.\n\nВероятно за много от приближените на доскоршния министър-председател начинът на изказ, цинизмът в отношението към правосъдието, неинтелигентността, ако щете, са били познати.\n\nПодавайки оставка – според някои анализатори, Борисов направи гениален ход – отърси се от бремето на отговорността макар и за няколко месеца.\n\nНе отчете обаче, че оставена без надзор държавата ще се поразмърда. Главен прокурор, временен премиер, президент, депутати, медии, части от обществото се почувстваха в една или друга степен свободни.\n\nЗапочнаха по-плахо да се поразмърдват, но като видяха, че може и така, започнаха да правят нови крачки напред.\n\nОбясненията на Борисов, че има някакви паралелни структури, подчинени на Станишев, са смешни.\n\nКакто и заплахите, че ако не е той, на власт ще дойдат ДПС и комунистите.\n\nВъпросът е в силата не на паралелните структури, а на задкулисната икономическа власт. Тя не е подчинена на Станишев, по-вероятно е той да й е подчинен.\n\nТази власт вероятно вече не иска Бойко.\n\nСъщата тази власт – макар и в малко по-различен формат, срути Петър Стоянов за 10 дни през 2001-а.\n\nСега до изборите остават даже малко повече.\n\nНа въпрос към Петър Стоянов защо тогава толкова пари и толкова енергия да се изправиха срещу него, той отговори: „Не искаха България да има силен президент”.\n\nПрез първия мандат един лидер обикновено се учи, пренарежда кадровата скамейка, постепенно се изплъзва от опеката на тези, които искат той да продължи по една или друга причина да бъде зависим.\n\nРазликата между Стоянов и Борисов е огромна, но дали силата на доскорошния премиер, изправен пред втори мандат, няма да се окаже основната му слабост?\n\nПри едни предсорчни избори миналата есен той щеше да бъде непобедим.\n\nИ тогава някои със сигурност са си направили сметка.\n\nЕдва ли това са били неприятелите на Борисов.\n\nПо-вероятно е главната роля в заговора да играят приятелите му.\n\nЗавоят, който направи проправителствената доскоро телевизия ТВ7, е многозначителен.\n\nА може би Борисов просто мина някои граници. Досега паразитирането на политиците на гърба на бизнеса беше част от правилата.\n\nЗапочнаха да се потвърждават слухове, които доскоро никой не искаше да произнесе на глас – че вече са променени правилата - прехвърлят се вече не само пари, но и собственост.\n\nНачалника губи доверие не с дни – с часове.\n\nКой печели – не е ясно.\n\nКойто и да спечели, не трябва да му завиждаме. Най-трудно се управлява един излъган народ.\n\nЗащото във всеки от нас дреме по един малък Бареков.\n\nДовчера сме се възхищавали на бицепсите на Началника и на умението му да вдигне един тон от лежанка, а сега се оказва, че за него сме били просто капути.","summary":"| БЛОГИНИ | блоговете днес | Dnes.bg","language":"bul"}
{"url":"https://www.dnevnik.bg/print/arhiv_pari/2004/10/01/1594780_jurnalistkata_angelina_petrova/","title":"Журналистката Ангелина Петрова:","date":null,"text":"- На левицата никога не й е харесвало, че разследването върви по посока към \"Орион\". Разбира се, хората винаги могат да обобщят, че това е БКП или БСП, но аз смятам, че всяко престъпление си има извършители, подбудители и че те трябва да се назовават с истинските им имена.Кой поръча убийството на Луканов и защо съдебното дело се точи осма година?- Софийският градски съд като първа инстанция даде отговор на този въпрос. Поръчката е дадена от Ангел Василев, строителен предприемач, който е съдружник на Румен Спасов във фирмите от групировката \"Орион\". Разследването обаче не можа да отиде по-нагоре. Известни са кои са организирали и осъществили убийството. Съдът прие, че строителният предприемач Ангел Василев е организатор заедно с шофьора му Юрий Ленев, с далечния му родственик Георги Георгиев и двамата украинци Алексей Кичатов и Александър Русов. Прекият изпълнител е Русов. Смятам, че по време на разследването и самото съдебно дирене нещата се изясниха и аз съм от малкото хора, които са убедени, че следствието и съдът са си свършили работата, без да опетнят професионалното си име.Защо следствието не откри истинския поръчител? Вярвате ли, че Ангел Василев сам, както си седял, внезапно решил да си разчисти сметките с Луканов?- Не, но не вярвам, че това е партийна поръчка.Защото тя устройва еднакво добре всички партии ли?- Андрей Луканов имаше страшно много врагове. Докато няма ясна версия кой го уби, ние можем да си говорим всякакви версии. И СДС, които са имали сметка Луканов да изчезне от хоризонта, и БСП, и кръгът около Виденов, а вероятно много други - нали си спомняте колко много хора мразеха Луканов.\"Орион\" го уби\" - така предполага Карло Луканов, синът на политика. Спомням си и точно такова заглавие на ваша статия. Аргументи?- Аргументите са в следствието и в съдебното дирене. Смятам, че ако някой прочете мотивите на съдията да издаде тази присъда, няма да има никакво съмнение, че това е истината за убийството на Луканов.Обвиненият, че е поръчител Ангел Василев казва: Толкова са абсурдни обвиненията към мен, че отделям само по няколко минути на ден да мисля за тях и ги усещам като някакъв мазол. При разпитите му обаче е прекъсната веригата между физическите убийци и истинските инициатори на разстрела. Какво ще кажете - възмездието било мазол, а?- Нормално е всеки обвиняем да си има своя защитна теза и да отрича това, в което го обвиняват. Важно е какви доказателства са събрани. Важното е, че Василев е поръчал и платил убийството на Луканов и това безспорно е установено.Плащането е станало във фирмата Колонел според следствието, нали?- Не в самата фирма, но Ангел Василев е дал парите. Шофьорът Юрий Ленев признава, че шефът му Василев му е дал парите и много подробно обяснява пред следствието как Ангел Василев му казал да ги внесе в банка, в сейф, докато дойде време за разплащане. Как после Ангел Василев си ги взел, пък после отново ги дал след убийството. Какъв е проблемът, защо трябва да търсим други поръчители и други убийци, при положение че сега тези са ясни? Съжалявам, че хората нямат възможност да разберат, че това е точно така. Страхувам се, че в печата процесът не беше представен добросъвестно.Объркването идва и от друго. Разкритията стигаха до нивото на Ангел Василев и не продължиха по-нагоре. Заради непробиваемото му мълчание ли? - Основно заради мълчанието на Ангел Василев.А пък политическите обстоятелства бяха благоприятни: само няколко месеца след разстрела падна кабинетът на Виденов.- Той щеше да падне и ако Луканов беше останал жив. Луканов тогава подготвя свалянето на Виденов и създаването на коалиционен кабинет. В същото време Румен Спасов и неговите фирми са длъжници на БСП и на редица банки.Фирмата на Ангел Василев е длъжник на БЗК с 4.5 млн. долара. Това е дълг, който първоначално е принадлежал на Румен Спасов. Той не го изплаща на БЗК, а чрез манипулация в самата банка го прехвърлят на Ангел Василев. Тоест Ангел Василев също дължи пари. \"Орион\" в това време се ползва с протекцията на правителството, това всички го знаят в страната. Ако правителството на Виденов падне, тези хора остават без покровител и освен това ще трябва да си връщат заемите. Не че са си ги върнали сега. . 4.5 млн. USD заем от БЗК не са върнати и досега","summary":"Дали убийството на Андрей Луканов изглежда удобно забравено, когато левицата пак се готви да вземе властта?","language":"bul"}
{"url":"https://www.dnes.bg/obshtestvo/2016/09/01/hapvash-piivash-i-nakraia-si-trygvash-no-s-falshivo-resto.314264","title":"Хапваш, пийваш и накрая си тръгваш, но с фалшиво ресто","date":null,"text":"Наш читател разкри схема на измама в ресторант на Боровец, от която става ясно, че не е единственият опарен. Схемата е нелепа, но пък може да развали всяка екскурзия в планината. Оказва се, че можеш да хапнеш, пийнеш и да си тръгнеш измамен с фалшиви пари.\n\n\"В една хубава августовска вечер решихме да се поразходим и съответно след това да похапнем в курорта Боровец, в ресторант \"Белият кон\".\n\nДо тук всичко е много хубаво и приятно, но съответно проблемът стана, когато трябваше да си платим сметката. Храната, обслужването и всичко останало бяха на ниво, но за съжаление не и рестото, което получихме.\n\nИначе така любезната сервитьорка, която цяла вечер шеташе из масите, носеше поръчките, беше така любезна и сладкодумна, в един момент се оказа доста изпечена измамница.\n\nПравеше впечатление, че на всяка една маса, където имаше клиенти, освен любезното обслужване, тя много добре и продължително разпитваше хората от кога до кога са в Боровец, къде са отседнали, кога си тръгват, какво работят и всичко останало, което ще й бъде полезно като информация.\n\nНосят ти сметката, виждаш каква сума пари дължиш, съответно си я заплащаш и ако имаш да получаваш ресто, примерно 10, 20 или 50 лева, една от банкнотите в рестото задължително ще бъде фалшива!\", пише в сигнала си до нас Иван Иванов.\n\nТой стигнал до този извод, след като на няколко маси имало фалшиво ресто. Някои си тръгнали и дошли на следващия ден, но заведението не работело.\n\n\"Всеки път, когато носеше сметката, на въпросната сервитьорка винаги и свършваше смяната и нейна колежка ще взима следващи поръчки, защото тя бързала за автобус, тъй като не била от Боровец и нямало впоследствие с какво да се прибере. Така, във въпросната вечер изгоряха няколко посетителя на този ресторант, като всеки с различна сума, било то 10 или 20 лева.\n\nНа упоменатите банкноти размера на хартията не е като на истинската банкнота, наблюдава се разлика от един сантиметър. Воден знак липсва, като на пипане самата банкнота е доста по различна от оригиналната. Измамени клиенти, които не са обърнали внимание на момента и решават на следващия ден да се върнат в \"Белият кон\" остават \"приятно\" изненадани от факта, че въпросното заведение не работи, както и следващите 1-2 дни. Явно се процедира на принципа един ден ще работим, шест дни ще почиваме, а именно в събота вечерта ще изкараме пари за цялата нова седмица\", допълва Иванов.\n\nСпоред него се избирали жертви, които след разговорите със сервитьорката ставало ясно, че само уикенда са на Боровец или си тръгвали на следващия ден.\n\n\"В повечето случаи така любезната сервитьорка се оправдава, че тя не е виновна, работи постоянно с пари, не знае от къде са се появили фалшивите банкноти и не носи никаква отговорност, но всеки път е изнервена, уплашена и готова да припадне, като актриса от филм искаща да спечели наградата \"Оскар\".\n\nНа вратата на заведението на едно малко листче, написано с химикал, може да се открият данните на ЕТ \"Йорданка Иванова – Никос\" и работно време от 10:00-22:00 часа. За жалост, няма телефон на управител или човек, който да ти обърне внимание.\n\nНадяваме се да бъде обърнато внимание на този проблем, за да няма в бъдеще измамени хора, които освен, че са си заплатили всичко, което са консумирали, оставили и бакшиш, ами трябва да бъдат \"ужилени\" от една сервитьорка измамница\", завършва сигналът на Иван Иванов.\n\nDnes.bg направи опит да се свърже с управител на заведението, но на посочените телефони не успяхме. На един от номерата се свързахме с наематели на \"Белият кон\", но те стопанисват заведението само през активния зимен сезон и техните ангажименти приключват през март. Готови сме да предоставим позицията и на собствениците на ресторанта.","summary":"Читателски сигнал до Dnes.bg за пладнешки обир на Боровец | Dnes.bg","language":"bul"}
{"url":"https://www.dnes.bg/eu/2017/02/06/v-berlin-radev-poiska-podkrepa-za-migrantite-shengen.331106","title":"В Берлин Радев поиска подкрепа - за мигрантите, Шенген...","date":null,"text":"Снимка: Прессекретариат на държавния глава\n\nРазчитаме на по-голяма предсказуемост и ангажираност на всички държави от ЕС за подкрепа на България в случай на рязко нарастване на мигрантската вълна, за подкрепа за по-скорошното ни членство в Шенген, за подкрепа в реадмисията на нелегалните мигранти на наша територия.\n\nТова заяви българският президент Румен Радев на съвместна пресконференция с федералният президент Йоахим Гаук в Двореца \"Белвю\" в Берлин. Радев е на официално посещение в Германия.\n\nРумен Радев отбеляза, че сме изпълнили всички технически изисквания за членството в Шенген и сме доказали, че защитаваме външните граници на Европа по критериите на Шенген.\n\n\"Това, че отделни държави още не приемат България за готов член на Шенген, означава, че тези технически критерии започват да се комплицират с политически и други критерии\", каза президентът, цитиран от БТА.\n\nТой коментира, че няма как България ефективно да защитава тези граници, ако няма достъп до визовата информационна система, до шенгенската информационна система и допълни, че липсата на достъп до тези системи повишава риска за всички европейски граждани.\n\n\"Разчитаме на още по-голяма европейска солидарност, не само с помощ като хора, техника и ресурси, но и като дългосрочно оперативно планиране за справяне с мигрантската криза\", посочи Радев.\n\nТой подчерта, че България полага всички усилия на своята външна граница да защити всички европейски граждани и носи своята част от солидарността.\n\nПо думите му Европа трябва да има механизми за бързи и гъвкави решения. Силата на Европа трябва да бъде не в потушаването на кризи, а в тяхното предвиждане и неутрализиране, коментира българският държавен глава и посочи, че силата на съюза е в солидарността.\n\nРадев отбеляза, че неслучайно първото му посещение е в Германия и това е знак за изключителното значение на отношенията между двете страни и допълни, че Германия е наш стратегически икономически и инвестиционен партньор.\n\nБългарският президент каза, че споделените ценности и отговорности на Германия и на България са за постигане на общата цел - силна, просперираща и сигурна обединена Европа.\n\nРадев каза, че има огромен потенциал за развитие на сътрудничеството между двете държави и отбеляза, че България е отворена за германския бизнес и ще работи все повече за установяване на стабилна и прогнозируема бизнес среда.\n\n\"Имаме твърдата решимост да обединим усилията в България на всички институции, на гражданските организации, на партиите, на цялото общество за ефективна борба с корупцията и престъпността, за създаването на прозрачни и ясни условия за бизнеса в България\", подчерта Радев.\n\nГерманският президент Йоахим Гаук посочи на свой ред, че е важно да се отчете колко активно България се ангажира в защитата на европейската външна граница.\n\nЕвропа през следващите месеци и години ще трябва да се ориентира по нов начин, коментира той. Трябва да се изясни на колкото може повече хора колко удачен е европейският проект, колко благоприятен, подчерта президентът Гаук. Той отбеляза, че мнозинството от германското население има положително отношение към Европа.\n\n\"В европейския модел е бъдещето на България, затова е важно ние като германци да разберем, че европейската идея трябва да бъде засилвана в България чрез прояви на солидарност\", коментира той.\n\nГаук отбеляза, че в Германия и Европа се интересуват и от вътрешнополитическото предизвикателство, което България трябва да преодолее - борбата с корупцията. Знаем, че от дълго време се работи и се надяваме скоро да има резултат, посочи президентът Гаук.\n\nПреди срещата двамата президенти поздравиха български и германски ученици, които бяха дошли да гледат официалната церемония по посрещането. Пред журналисти българчетата разказаха, че са искали да видят българския държавен глава и церемонията им е направила голямо впечатление.\n\nВ рамките на посещението си българският президент ще открие икономически форум, а по-късно ще разговаря с негово високопреосвещенство Антоний - Западно и Средноевропейски митрополит.","summary":"Гаук: Бъдещето на България е в европейския модел! | Dnes.bg","language":"bul"}
{"url":"https://www.dnevnik.bg/print/arhiv_pari/2005/02/01/1621930_debatut_za_zdravnoto_osiguriavane_zapochva/","title":"Дебатът за здравното осигуряване започва","date":null,"text":"За да се усъвършенства здравната система, ще се търси балансът между организацията и финансирането на здравни услуги, заявиха от НДСВ. Тема в предстоящите дискусии ще са възможностите и средствата за разширяване достъпа на хората до медицинско обслужване с цел получаването на повече и по-качествени услуги. Ще се търси решение и на изключително сериозния за обществото в момента проблем - съществуването на нерегламентираните плащания за лечение. Ще се постави въпросът за финансовите средства в системата на здравеопазването, за размера на здравната вноска и нейната събираемост. Обществото трябва да дискутира и проблема с неосигурените български граждани и получаването от тях на здравни услуги, заплатени от здравните вноски на редовните платци, смятат от НДСВ. Очаква се до края на април да се разработи нова здравна стратегия. На експертно равнище тези проблеми трябваше отдавна да се дискутират, смятат от частните здравни фондове. По задължителното осигуряване от години държавата и здравната каса плащат на книга всичко. В болниците обаче отпусканите средства не покриват 100% от стойността на лечението, поради което лечебните заведения трупат все повече дългове. Налага се пациентите да купуват лекарства и консумативи. Не са рядкост и нерегламентираните плащания. НДСВ завари тази ситуация, но за 4 г. тя се задълбочи. Правителството имаше идея да въведе официално доплащане в болниците, но засега се отказа. Единственият начин да влязат регламентирани средства в здравеопазването е да се даде шанс на доброволното здравно осигуряване, смятат експерти. През 2003 г. шест лицензирани дружества за доброволно здравно осигуряване имат годишен премиен приход около 6.5 млн. лв. Тази сума на фона на 1.4 млрд. лв. здравен бюджет е красноречиво доказателство как се развива секторът на здравноосигурителните услуги, коментира д-р Мими Виткова, председател на УС на Асоциацията на лицензираните дружества за доброволно здравно осигуряване и изпълнителен директор на ОЗОФ Доверие. Би било удачно да се създаде законова възможност за хората с по-високи доходи чрез заплащане на доброволни допълнителни здравноосигурителни вноски да могат да ползват медицинско обслужване без предварително чакане, да избират свободно специалиста, при когото искат да се прегледат, предлагат експертите. Подобна идея всъщност изповядват и някои организации на работодателите. Днес те осигуряват 2/3 от постъпленията в НЗОК и е необяснимо мълчанието им за разпада в здравната система, допълват те.Предлаганите от НДСВ варианти за модела на здравно осигуряване са няколко. Единият е тристълбово здравно осигуряване, подобно на пенсионното. При него всички се осигуряват задължително в НЗОК, както е и сега. Здравната каса обаче гарантира по-малко услуги. Освен това има вноска за допълнително задължително здравно осигуряване, която отива в частните здравни фондове. Желаещите и с финансови възможности могат да се осигуряват в тези фондове и доброволно. Преди 2 г. дебатът отхвърли този модел, припомни доц. Атанас Щерев, председател на Комисията по здравеопазване в Народното събрание. Друг вариант е смесена осигурителна и застрахователна система, при която гражданите се осигуряват солидарно в НЗОК, но могат да си правят и лични здравни застраховки, т.е. всеки да внася пари само за своето лечение. . Демагогията, че на книга имаме право на всичко, но не можем да го получим, трябва да прекъсне, смятат частните фондове","summary":"НДСВ започва обществен дебат за модела на здравното осигуряване, за начина и формите на развитие на реформата в здравеопазването у нас. Това обяви преди седмица вицепремиерът Лидия Шулева след заседание на Политическия съвет на НДСВ, на което бе обсъден ходът на здравната реформа. Дебатът ще се проведе с активното участие на пациентите, на представители на техни организация и други неправителствени сдружения. Искаме да чуем истинския глас на потребителите на медицинските услуги, подчерта тогава Шулева. Дебатът ще включи и представители на съсловните съюзи, експерти от различни организации и институции.","language":"bul"}
{"url":"https://www.dw.com/bg/%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%BF%D1%80%D0%B0%D0%B2%D0%BE%D1%81%D0%BB%D0%B0%D0%B2%D0%BD%D0%B0-%D1%86%D1%80%D1%8A%D0%BA%D0%B2%D0%B0-%D1%81%D0%B2-%D0%B8%D0%B2%D0%B0%D0%BD-%D1%80%D0%B8%D0%BB%D1%81%D0%BA%D0%B8-%D0%B2%D1%8A%D0%B2-%D0%B2%D0%B8%D0%B5%D0%BD%D0%B0/a-2676944","title":"Българската православна цръква “Св. Иван Рилски” във Виена","date":null,"text":"Това е част от обичайната неделна молитва, която се изпълнява във всяка една българска православна църква. Необичайното в случая е, че църковнославянският текст на молитвата е съпроводен и от превод на немски език:\n\n“Lasset uns betten zum Herrn!“\n\nВинаги на два език – на български и на немски, така се четат литургиите в българския храм “Св. Иван Рилски” във Виена, от един български и от един австрийски свещеник. Идеята е и немскоезичните вярващи да разбират службите в българската църквата в австрийската столица.\n\nОтец Ерих Холаубек от българската църква във Виена обяснява:\n\n“Понеже тук идват много немскоезични вярващи, службите ни са на два езика. На всяка литургия имаме по около 10-15 вярващи, които говорят само немски език.”\n\nСамият отец Холаубек е кореняк виенчанин. В българската православна църква във Виена работи вече от около 15-ина години.\n\nЗа създаването на църквата разказва българският свещеник на храма “Св. Иван Рилски” във Виена, отец Иван Петкин:\n\n“Правени са опити още в края на 19 век във Виена да бъде учредена българска православна църковна община. Не са успели нашите сънародници тогава. След това, войните също са били една голяма пречка – Първата световна война, след това – Втората световна война.”\n\nВ средата на 20 век обаче, българската общност в Австрия получава своя църква във Виена.\n\n“В 60-те години на 20 век, предишният патриарх Кирил е идвал често във Виена да ползва Националната библиотека за своите научни трудове. И като е идвал тука, много му е било мъчно, че няма българска православна църква, където да може в неделния ден да отиде да се причести и да се черкува, най-малкото. И, при един от неговите престои във Виена, са отишли няколко души от българската колония при него и са го помолили да изпрати един свещеник, който да основе църковна община. И той е направил това нещо през 1967 година – изпраща доцента от Духовната академия, отец-протойерей тогава, Николай Шиваров.”\n\nПрез 1969 година Австрия официално регистрира българската църковна община. В началото я приютява руският православен храм във виенския Трети квартал, където български служби са се четяли веднъж месечно. От 1993 година нататък обаче българската църква получава собствено помещение в жилищния комплекс на българското посолство в центъра на Виена. Там се намира и до днес.\n\nБългарският храм във Виена, “Св. Иван Рилски”, има и собствен хор:\n\n“Млади хора, които доосъвършенстват своите знания във виенските висши музикални училища и консерватории. Те са около 14-15 души.”\n\nБългарската църковна община в австрийската столица вече 17 години издава свой енорийски лист. Тя организира и часове по вероучение за деца. Отец Иван Петкин разказва:\n\n“Трябва да има вече 9 или 10 години, откакто имаме група по вероучение в църквата. В тези групи по вероучение, децата от смесени бракове, които не знаят български език, научават и български език при нас.”\n\nБроят на вярващите, които идват в българската църква “Св. Иван Рилски” в австрийската столица постоянно расте. Отец Иван Петкин казва:\n\n“Средно, в неделния ден през цялата година, идва около 50-60 души. И винаги, всяка неделя имаме нови лица.”\n\nНе е чудно, че сегашната сграда на храма “Св. Иван Рилски” в австрийската столица вече е отесняла и на големи празници не може да побера всички вярващи. Затова българската църковна община в Австрия събира средства за строежа на нова, по-голяма българска църква във Виена.","summary":"За историята на българската православна църква във Виена – репортаж от Юлия Дамянова","language":"bul"}
{"url":"https://www.dw.com/bg/%D0%B1%D1%8A%D0%BB%D0%B3%D0%B0%D1%80%D0%BA%D0%B0-%D1%81%D0%BF%D0%B5%D1%87%D0%B5%D0%BB%D0%B8-%D0%B4%D0%BE%D0%BC%D0%B8%D0%BD%D0%B3%D0%BE/a-5541944","title":"Българка впечатли Доминго","date":null,"text":"\"Опералия\" е световна оперна надпревара за млади изпълнители, основана през 1993 година от Пласидо Доминго. Тазгодишният конкурс се проведе в Миланската Скала, а победители са българското сопрано Соня Йончева и румънският тенор Стефан Поп. На финала те пяха в съпровод на Миланския оркестър пред жури от 10 директори на опери. Конкурсът, провеждащ се всяка година на различна сцена, се стреми да даде възможност за изява на млади оперни певци.\n\n28-годишната българка Соня Йончева започва музикалното си образование в родния Пловдив. През 2000 година спечелва различни национални конкурси, последвани от множество международни участия. Запитахме Соня за нейните впечатления от изявата й пред авторитетната аудитория:\n\n\"Впечатленията ми са страхотни. Радвам се много от резултата, защото това е мечта за всеки един млад оперен певец в света и смятам, че е една голяма конфирмация на всичко това, което един певец би искал да бъде като артист в живота си.”\n\nПобедителите в конкурса \"Опералия\" обикновено поемат по дълъг и интересен професионален път. След всеки конкурс членовете на журито канят младите певци да гостуват в съответната опера. Като председател на журито и директор на оперите в Лос Анджелис и Вашингтон, Пласидо Доминго запазва постоянен интерес към бъдещата кариера на призьорите. Победителката в тазгодишния конкурс, българското сопрано Соня Йончева, разказва за великия испански тенор Пласидо Доминго:\n\n\"Той е толкова голям артист, толкова отворен към младите, толкова съпричастен към нас. По време на всички турове, които минахме, той успя да ни опознае и знаеше кое е най-доброто за нас. Ние заедно, маестро Доминго и аз, и останалите, разбира се, членове от журито, решихме, че за мен ще бъде най-добре да пея Манон на финала, имам предвид Манон на Масне. Арията се казва “Je marche sur tous les chemins“, много шармантна и бях много щастлива за този избор, защото Манон е един персонаж, който ми приляга добре, и се чувствам добре в него вокално и артистично.”\n\nПрез 2008 година Соня Йончева се превъплъщава в духа на мадам Бътерфлай в модерната рок-опера \"Добре дошли в Гласа\" на сцената на театър \"Шатле\" в Париж. Главните роли се изпълняват от големите рок-звезди Стинг и Елвис Костело. Миналата година Соня завършва Женевската консерватория в класа на Даниеле Борст и после кандидатства за участие в престижния оперен конкурс на Доминго. Младата българка крои амбициозни и многостранни планове за бъдещето:\n\n\"Предложения толкова много, отвсякъде, от четирите точки на света, а има и някои, които не мога да ги кажа в момента, защото са тайна. Също така ще продължа договорите, които имах отпреди. Например, очаква ме една много добра Клеопатра на Хендел с маестро Малгуар във Франция. Попея, в \"Коронацията на Попея\" от Монтеверди с Еманюел Хаим, Дидон с Уилям Кристи в Москва, Санкт Петербург. И страшно много още концерти в Амстердам, в Италия, в Милано.\"\n\nМладите артисти, които се борят за утвърждаване на международната сцена, непрекъснато пътуват и пеят по напрегната програма. Личният им живот трудно се съчетава с професионалната кариера, те често са принудени да правят жертви. Българското сопрано Соня Йончева предлага следната рецепта за успех:\n\n\"Имам щастието да бъда с артист, да живея с артист. Той е тенор, казва се Доменико Менини. Заедно сме от една година и няколко месеца. За щастие успяваме да съчетаваме този невероятен артистичен живот. Виждаме се по летища, уреждаме си срещи в най-различни точки на света, понякога дори хващаме самолета на другия, за да бъдем заедно тези няколко часа. Бих искала да имам семейство с него, ако е възможно. Надеждата ми е, че ще успеем да съчетаем кариерата с нормалния живот на две човешки същества, които се чувстват добре заедно.\"\n\nАвтор: Десислава Морман, Редактор: Александър Андреев","summary":"С арията \"Je marche sur tous les chemins\" от операта на Жюл Масне, българското сопрано Соня Йончева впечатли взискателно жури под патронажа на Пласидо Доминго в рамките на престижна надпревара за млади таланти.","language":"bul"}
{"url":"https://www.dnes.bg/sofia/2012/05/30/stolichna-obshtina-oskypiava-32-administrativni-uslugi.159983","title":"Столична община оскъпява 32 административни услуги","date":null,"text":"Столична община предлага повишаване на цените на 32 административни услуги, както и въвеждането на нови, съобщи заместник-кметът Дончо Барбалов, цитиран от БТА.\n\nПромените в наредбата за местните такси и цени на административни услуги ще бъдат обсъждани от Столичния общински съвет през следващия месец и влизането им в сила вероятно ще стане през юли.\n\nПричината за исканото увеличение е, че според финансистите на общината до момента цените на административните услуги са значително под себестойността на дейностите, които се извършват по тях.\n\nВ проекта за изменение се предлага увеличаването на срока за разсрочване или отсрочване на по-големи от 30 хиляди лева задължения за местни такси към общината. До момента такива задължения могат да се отсрочват само за година, като досега и занапред това може става от кмета на София след одобрение от Столичния общински съвет.\n\nНаредбата коригира крайния срок за плащането на първата вноска за такса за битовите отпадъци, която досега беше 31 март и не съвпадаше със срока за 5-процентна отстъпка за данък \"сгради\", която се дължи до 30 април. Така след промените се очаква срокът за първата вноска също да стане 30 април.\n\nДруга промяна предвижда входът за Зоологическата градина в София да стане двойно по-висок. За деца от 3 до 18 години той ще е два лева, а за възрастни - четири лева. Пенсионерите и лицата с увреждания ще влизат срещу един лев. Въвеждат се билети за групови посещения, които ще са за над 15 лица. При тях билетът за деца ще е един лев, а за възрастни - три лева. Срещу 50 лева пък ще може да се купи абонаментна карта за зоопарка за една година.\n\nСпоред друго изменение стопаните на едър рогат добитък, коне, магарета, овце, свине или кози ще заплащат с над 30 на сто по-високи такси за година за всяко животно, което се извежда на паша в общинските гори или горски пасища. С 50 на сто повече от повишената такса ще се плаща при паша на животните в гори и земи от горски територии в землища, които попадат в националните паркове.\n\nЗа издаването на копие от кадастрален или регулационен план за изготвянето на проект за поставянето на преместваемо съоръжение ще се събират по 20 лева, което ще е нова такса.\n\nПо 15 лева на имот ще се събират от дирекция \"Общинска собственост\" за издаване на удостоверения, свързани с недвижими имоти за съдилища, нотариуси, юридически и физически лица.\n\nДубликатите на разрешително за таксиметрова дейност в София ще струват от 20 до 50 лева - в зависимост от това за кой път се издават. Повишава се и таксата за съгласуване на проекти за организация на движението и паркирането, проекти за подробни устройствени планове или техните изменения, преместваеми съоръжения, реклами и светофарни уредби само от дирекция \"Транспорт\" на общината.\n\nС 40 на сто повече ще се плаща и ако те се разглеждат и от Постоянната комисия по транспорта, организацията и безопасността на движение. Съгласуването на проекти за временна организация на движението при извършване на строителство, ремонт и други работи по пътните платна, тротоарите и прилежащите им сгради ще струва с 50 процента повече от досегашната стойност на таксата.\n\nС предложените промени в наредбата се въвеждат двойно по-високи стойности на пропуските за влизането по изключение в центъра на товарни автомобили и строителни машини до 30 тона. Досега за всяка се заплащаха по 20 лева, а предложението е да се плащат по 40 лева на месец. Ще се въведе нова такса за влизане на товарни автомобили и строителни машини над 30 тона, която за месец ще е по 50 лева на превозно средство.\n\nПо 50 лева ще струва издаването на туристическа схема за автобуси за \"случаен превоз\" с цел туристическо посещение и туристическа обиколка на София.\n\nВременната забрана за влизане на превозни средства в отделни улици или участъци от тях при снимането на филми, клипове, реклами и други събития от частен характер ще се заплаща от организаторите им като за квадратен метър ще се събират по 20 стотинки на час, което е два пъти повече от цената, определена в момента за паркомясто при такива прояви.\n\nПромените регламентират и безплатното предоставяне на общински терени за мероприятия, включени в календара на културните събития на Столична община и такива, провеждани с подкрепата й.\n\nПредлага се и заплащане на административните услуги, които извършва Столичният инспекторат. Сред тях е и съхранението на конфискуваните от инспекторите вещи, които се изземат като доказателства за административното нарушение. В зависимост от обема им след влизането в сила на наказателното постановление ще се плащат от 0,80 до 5,00 лева на куб. м на ден.","summary":"Промените ще бъдат обсъдени на заседание на СОС | Dnes.bg","language":"bul"}
{"url":"https://www.dnevnik.bg/print/arhiv_pari/1997/01/01/1426919_trima_novi_francuzi_na_pazara/","title":"ТРИМА НОВИ ФРАНЦУЗИ НА ПАЗАРА","date":null,"text":"ФРАНЦИЯ излиза отново на авансцената. Докато в миналото ни изненадваха предимно конструкторите на Citroen, сега смели авангардни линии дизайнерите предлагат на Peugeot и Renault. Автомобилите, предназначени за идното столетие, са едновременно дръзки и впечатляващи. В тях е отхвърлено всичко вчерашно, погледът е насочен в бъдещето.Peugeot 206Наследството му е тежко, понеже трябва да продължи успеха на 205, който се появи през 1983 г. и донесе много пари и имидж на концерна. След година, по-точно през първата половина на 1998 г., ще бъде показан новият 206 /поне така се казва засега/. Може би ще бъде първият Peugeot с истинско име вместо обикновено число. Той ще запълни празнината между 106 и 306. Със своите 3.82 м е с 12 см по-дълъг от 205 и с 3 см по-голямо разстояние между колелата /2.45 м/. Това са само параметрите, а по-важното е стилът. За първи път конструкторите от Париж показват дързост, защото под ръководството на Мурат Гюнак /дошъл от Mercedes/ е конструирана една малка кола, която буди възхищение. Предницата с двете си очи напомня Ford Ka и Mondeo, но има свое изразително лице. Моторите са смесица от старо и ново - два нови четиривентилни бензинови и един дизел с директно впръскване.Peugeot 606Когато новият флагман на френския концерн се появи по витрините през 1999 г., дори конкурентите ще трият очите си от изненада, защото 606 обещава да бъде един от хитовете на висшата класа автомобили. За разлика от 605, който е твърде консервативен и наподобява на голяма Alfa, 606 ще изненада със съвсем нови линии. Отпред агресивен овал на моторния капак, висока задница с островърхи светлини, гарнирани с големите лъвове на Peugeot. Качество и техника лъхат от всички останали части на колата. Моторите са съвсем нови /V6 и дизел с директно впръскване с четири вентила на цилиндър/ и активно регулиране на ходовата част. Ще регулира не само съпротивата на броните, но и ще взаимодейства със спирачките и ще минимизира наклона при завоите.Renault InitialeRenault нямаше успех с големите си модели. R 25 не вървеше добра, а и наследникът му не можа да се приобщи към висшата клас. Това бяха големите поуки на концерна. Затова всичко хубаво от компактната и средната класа /Megane, Laguna/ скоро ще функционира и в по-горната преди всичко като качество и подходящ дизайн. И не само ще запълни празнината, но и ще съдържа солидна порция оригиналност. Renault се надява да успее с новото си поколение, наредено Initial. Концернът загатна, че е решил да мине към съвсем нов дизайн, макар и да има известно връщане със скосената задница на R 25. Покривът ще бъде стъклен и модерно оформен. През пролетта на 1999 г. Renault ще покаже с какво ще влезе в идното столетие. Явно това ще бъде съчетание на активна ходова част и десетцилиндров мотор от прочулата се серия н двигателите за Формула 1.АвтоЛВ","summary":"Дизайнерите на Peugeot и Renault предлагат авангардни решения","language":"bul"}
{"url":"https://www.dnes.bg/stranata/2016/12/07/bratski-gradove-ni-prashtat-mechki-lineiki-avtobusi.324730","title":"Братски градове ни пращат мечки, линейки, автобуси…","date":null,"text":"Мечки, линейки, скенери и коледна украса са само част от армаганите, които сме получили по линията на побратимяването на БГ градове с 298 селища от чужбина, пише в. \"Монитор\".\n\nПолзите от \"роднинските връзки“ са най-често културни, като се разменят посещения и делегации или пък наши ученици заминават на обучение зад граница. Цели 20 братя имат родните ни градове в Русия. Сред най-близките са и съседките ни - Гърция, Румъния, Сърбия и Турция. Щатите също са стъпили у нас и поддържат връзка с Търговище, София, Пазарджик, Велико Търново и Благоевград.\n\nТехническа дружба пък е подписана между Плевен и Шарлотсвил в щата Вирджиния, докато Кърджали е побратимен с Индиана, а Кюстендил с Флорида. Шумен пък е роднина с щатите Маями и Филаделфия.\n\nПартньорството всъщност означава поощряване на културните връзки между два града. София се е сприятелила с 18 населени места, а сред подаръците са две берлински мечки, кенгура от Белград, пеликан и лебед от Букурещ и рис и Гибон от Виена. Освен това в столицата са пристигнали 50 японски вишни и 22 000 лалета от Истанбул.\n\nНад 300 русначета от Саратов пък прекарват ваканцията си в Балчик и Добрич. Сред тях са златни медалисти и деца от домове.\n\nПриятелството между швейцарския град Шафхаузен и Добрич пък е донесло на многопрофилната ни болница там ремонт на отделенията по анестезия и интензивно лечение, ортопедия, урология, централна стерилизационна, неонаталогията и родилната помощ и хирургията. Също така са били внедрени нови методики в рехабилитацията на болни в неврологията и кардиологията. Плюс това над 200 млади медици са преминали специализация във водещи швейцарски клиники.\n\nТака сътрудничеството с Шафхаузен е официално признато за модел на Световната здравна организация в Източна Европа.\n\nПреди години пък германската провинция Северен Рейн-Вестфалия дари на Русе пожарни, линейки и 45-метрова пожарникарска стълба. А Русенският университет и домът за сираци в село Брестовица се снабдиха с автобуси. Друга два рейса пък заминаха за сиропиталището в Долен чифлик.\n\nИстинска братска помощ получава и Смолян през 2005-а, когато градът е залят от проливните дъждове и получава 1 млн. форинта дарение от побратимения район в Будапеща \"Кишпещ“ за възстановяване на щетите.\n\nШест града у нас поддържат връзки с Китай. Това са Бургас, Добрич, Плевен, Русе, Сливен и Шумен. Любопитно е също така, че Силистра е успяла да стъпи на четири континента- Европа, Азия, Северна и Южна Америка. Тя се е побратимила с 11 града – Хмелницки в Украйна, Лесковац в Сърбия, Кълъраш и Слобозия в Румъния, Кикинда в Сърбия, Люлебургаз в Турция, Ржев в Русия, Дунауйварош в Унгария, Промисао в Бразилия и Кетъринг в САЩ, както и Велес в Македония.\n\nКукери от Перник пък танцуват по улиците в македонския град Кавадарци, за да изплашат лошите сили по врем на „Тиквешки гроздобер“. Миньорският град поддържа връзки и с Бурса в Туция, Пхенсон в КНДР, Дженин в Палестина, Рожае в Черна гора, Овар в Португалия, Люблин в Полша Орша в Беларуси, Ниш в Сърбия и др.","summary":"Все пак ползите от \"роднинските връзки\" са най-често културни\r\n | Dnes.bg","language":"bul"}
{"url":"https://www.dw.com/bg/%D1%82%D1%83%D1%80%D1%86%D0%B8%D1%8F-%D0%BA%D0%BE%D0%B3%D0%B0%D1%82%D0%BE-%D0%BF%D0%B0%D1%86%D0%B8%D0%B5%D0%BD%D1%82%D0%B8-%D0%BD%D0%B0%D0%BF%D0%B0%D0%B4%D0%B0%D1%82-%D0%BB%D0%B5%D0%BA%D0%B0%D1%80%D0%B8/a-46986808","title":"Турция: когато пациенти нападат лекари","date":null,"text":"Това трябвало да бъде един най-обикновен медицински преглед, който обаче завършил фатално - за лекаря. Пациентът - 18-годишен младеж, страдащ от натраплива невроза - бил гневен на богатите турци, които си живеели живота, докато неговият от ден на ден ставал все по-лош. Той искал съвет от лекаря как да преодолее изблиците си на ярост. Очевидно младият мъж не харесал предписанието на лекаря - невролог с 30-годишен стаж, според което трябвало да взема редовно хапчета. Младежът просто извадил пистолет и го гръмнал. Няколко часа по-късно лекарят починал от раните си. В полицията момчето разказало, че докторът му се бил подигравал. Този случай е описан в началото на статия на \"Нойе Цюрхер Цайтунг\" (НЦЦ) за насилието срещу лекари в Турция.\n\n78% от турските лекари са ставали жертва на насилие\n\nНе всички случаи на насилие срещу медици в Турция имат подобен фатален край. Но проблемът е много сериозен. На всеки един час в Турция лекар става обект на агресия. Било то словесна - под формата на ругатни или заплахи, или физическа - с употребата на сила. Само през първите четири месеца на миналата година турското здравно министерство е регистрирало почти 3000 подобни посегателства срещу лекари или друг медицински персонал. Тази практика е особено често разпространена в \"Бърза помощ\" към държавните болнци. Проведено през 2018 година изследване сочи, че 78 процента от турските лекари поне веднъж са ставали обект на насилие от страна на пациенти, а почти две трети от тях дори и повече от веднъж. Всеки 12-ти от тях е посочил, че във всяко дежурство има поне по един пациент, чието поведение излиза извън контрол, четем още в публикацията на НЦЦ.\n\nОще през 2012 година турските власти са предприели мерки срещу явлението - кабинетите са били оборудвани с алармени системи. Но това не е променило почти нищо - оттогава до днес са били регистрирани 60 000 случаи на посегателства срещу лекари. Междувременно в много турски болници още на входа са въведени проверки за сигурност, а неотдавна турският парламент прие и поправка в закона, според която подозрителни лица ще бъдат незабавно задържани и изпращани в предварителния арест. Лекарският съюз обаче разкритикува мярката като недостатъчна, тъй като законът не предвижда по-тежки наказания за извършителите.\n\nСред основните причини за това състояние е държавната здравна политика, която залага на количественото, а не на качественото здравеопазване, твърдят от своя страна представители на лекарския синдикат. Лекари от държавни болници са посочили, че в приемните кабинети имат по не повече от 5 минути време за поставяне на диагноза. А по този начин е изключено да бъде изградено отношение на доверие между лекар и пациент. Допълнителен проблем е липсата на достатъчно персонал - особено в \"Бърза помощ\" много често лекарите са принудени да дават повече смени и да трупат много извънредни часове труд.\n\nКъм това се добавят и публикациите в близки до правителството медии за различни скандали в държавните болници. По този начин се подкопава авторитетът на медицинския персонал, твърдят лекари. Така например преди време депутатът от управляващата Партия на справедливостта и развитието (ПСР) Сенел Йедиялдъз, който по професия е лекар, нападна лекарското съсловие: пред държавната телевизия TRT той заяви, че някои главни лекари били \"твърде глупави\" за по-сложни операции и заслужавали да бъдат набити. Йедиялдъз, който е председател на парламентарната комисия по здравеопазване в турския Меджлис, все още не се е извинил за думите си към колегите си от болниците.","summary":"На всеки час в Турция бива нападан по един лекар - от пациент или роднина на пациент. Става дума както за словесна, така и за физическа агресия. Неотдавна един невролог е бил застрелян от пациента си, пише НЦЦ.","language":"bul"}
{"url":"https://www.dnevnik.bg/bulgaria/2017/03/09/2932138_78_kandidat-deputati_sa_s_minalo_v_ds_dopulnena_v_1750/","title":"78 кандидат-депутати са с минало в ДС (допълнена в 17:50 ч.)","date":null,"text":"78 кандидат-депутати са били сътрудници на Държавна сигурност или Военното разузнаване преди 1989 г. Това се вижда от проверката на комисията по досиетата. Проверени са общо 4060 желаещи да станат депутати, от тях 1982 лица не подлежат на проверка, тъй като са родени след 1973 г.\n\nНай-много са в листите на коалиция \"БСП за България\" – 16 души, на второ място е ДПС с 9 души. Осем са сътрудниците на ДС сред кандидатите за депутати на коалиция \"Обединени патриоти – НФСБ, АТАКА и ВМРО\" и в \"Движение за радикална промяна Българска пролет\" на Велизар Енчев. Петима са в листите на ГЕРБ и на ДОСТ. Петима с минало в службите на режима са и от коалиция \"КОЙ – Българската левица и Зелена партия\". 4 са в коалиция \"АБВ – Движение 21\", в листите на партия ВОЛЯ на Веселин Марешки – 2.\n\nКандидати за които има данни за сътрудничество има и сред партиите, които са обявили, че не допускат сътрудници на ДС в листите си. Трима са в \"Реформаторски блок - Глас народен\", в коалиция \"Нова република\" има 1, в Движение \"Да България\" – 2.\n\nОт \"Нова република\" вече обявиха, че ще изтеглят от листата си Минчо Радков Минчев, който е регистриран на последно място в листата на \"Нова република\" в Търговище и е подписал декларация, че не е сътрудничил на службите.\n\nОт \"Да, България\" съобщиха, че Николай Влаеско, който е водач на листата на коалицията в 19-ти МИР - Русе ще бъде отстранен и като кандидат депутат, и като член на партията на Христо Иванова. Коалиционният партньор - Зелените, откъдето е вторият кандидат с установена принадлежност, също ще отстранят номинцита си. \"Поради крайно ограниченото време, с което разполагаше, за да се регистрира за изборите, и да подготви листите, Коалиция \"Движение Да България\" нямаше техническа възможност за детайлна проверка на всеки от номинираните\", се казва в позицията.\n\nОбявените днес от Комисията по досиетата агенти на ДС в рамките на следващите 24 часа да се оттеглят от листите на коалицията \"Реформаторски блок – Глас народен\", призова Найден Зеленогорски, който е шеф на предизборния щаб на Реформаторите. Той напомни, че по закон агентите не могат да бъдат отстранени от листата, от името на коалицията, независимо че са на неизбираеми места и не са водачи, но могат сами да се оттеглят. Реформаторският блок – Глас народен имаме принципна и категорична позиция против сътрудниците на ДС и репресивния комунистически режим. В днешния или утрешния ден очакваме оттеглянето на установените лица от листите, добави още Зеленогорски.\n\nЗа 9 от обявените кандидат-депутати комисията разполага с данни, удостоверяващи принадлежност към службите и след промените от 10 ноември.\n\nПълен списък на кандидат-депутатите с досиета","summary":"Най-много са в листите на коалиция \"БСП за България\" – 16 души, на второ място е ДПС с 9.","language":"bul"}
{"url":"https://www.dnevnik.bg/biznes/2010/02/16/858816_mitnicite_prikanvat_turgovcite_na_cigari_da_iskat/","title":"Митниците приканват търговците на цигари да искат лицензи","date":null,"text":"Агенция \"Митници\" призовава настоящите и бъдещите търговци, които се занимават с продажба на цигари, да подават документи за лиценз на дейността си в най-близките митници, съобщиха от ведомството. Без разрешителното, което до миналата година се издаваше от общините по местоположение на търговските обекти, фирмите няма да могат да работят.\n\nОт митниците все още не могат да издават лицензи, защото не е готов правилникът за прилагане на Закона за акцизите и данъчните складове. В него ще бъдат записани правилата по издаване на разрешителните. До влизането му в сила митниците само ще приемат документи за искане и ще ги проверяват.\n\n\"Приоритетно ще бъдат обработвани документите на търговците, които за пръв път подават документи за регистрация и които нямат право да продават цигари до получаването на лиценз\", увериха от Агенция \"Митници\". Търговците, които имат валидни разрешителни към 1 декември 2009 г., трябва да подадат своите заявления в срок до 30 април, като до изтичането на този срок и впоследствие до издаването на нов лиценз имат право да продават тютюневи изделия.\n\nПродажбата, съхранението и предлагането на тютюневи изделия може да се извършва в търговски складове и обекти - специализирани магазини за търговия с тютюневи изделия, магазини за продажба на хранителни и нехранителни стоки, магазини за продажба на вина и спиртни напитки, бензиностанции, павилиони, ресторанти, питейни заведения и барове.\n\nВсички тези обекти, които желаят да търгуват с цигари, трябва да подадат в най-близкото митническо учреждение (митница или митническо бюро) заявление по образец и комплект от 13 документа. Сред тях са ДДС регистрация, удостоверение за наличие или липса на данъчни задължения и задължения за задължителни осигурителни вноски, документ за собственост или договор за наем на търговските помещения, копие от разрешението за въвеждане в редовна експлоатация на търговския обект, издадено от съответния компетентен орган, свидетелство за регистрация на фискално устройство, копия от сключените договори за доставка на тютюневи изделия или списък на доставчиците и други.\n\nС едно заявление лицата могат да поискат издаването на разрешения за повече от един търговски склад или обект на територията на една митница, припомнят от ведомството. Образецът на заявлението е публикуван на интернет страницата на агенцията.\n\nКогато представените документи не отговарят на изискванията или предоставената информация е недостатъчна, началникът на митницата по местонахождение на търговския склад или обект уведомява заявителя и му определя срок за отстраняване на нередовностите или предоставяне на допълнителна информация.\n\nЗа да получат разрешение за продажба на тютюневи изделия търговските складове и обекти трябва да отговарят на някои условия, като например да имат поставен на видно за потребителите място надпис на български език \"Цигари\" или \"Тютюневи изделия\". Те трябва да разполагат и с обособени самостоятелни помещения или части от тях, позволяващи съхраняването и продажбата на тютюневи изделия самостоятелно или с допустими за съвместно съхранение и продажба стоки.\n\nНе могат да търгуват с цигари обекти, които са разположени на територията на детски ясли и градини, училища, общежития за ученици, лечебни и здравни заведения и на техните принадлежащи площи. А също така тютюневите изделия не могат да се предлагат на щандове за самообслужване, където малолетни и непълнолетни лица биха имали достъп до тях.\n\nНямат право да търгуват с цигари и лицата, които имат митнически или данъчни задължения, които са извършили тежко или повторно нарушение по Закона за акцизите и данъчните складове, които са извършвали търговия с тютюневи изделия без разрешение през последните 24 месеца или на които е отнето разрешението за търговия с тютюневи изделия през последните 36 месеца.","summary":"Ведомството ще приема документи по правила, утвърдени от директора на агенцията, докато бъде подготвен новият правилник за прилагане на Закона за акцизите и данъчните складове.","language":"bul"}
{"url":"https://www.dnevnik.bg/print/arhiv_pari/2000/06/01/1497075_centralen_kurs_na_bnb_ot_nachaloto_na_meseca/","title":"ЦЕНТРАЛЕН КУРС НА БНБ ОТ НАЧАЛОТО НА МЕСЕЦА","date":null,"text":"ВалутаКодЗа 01.0602.0605.0606.0607.0608.0609.0612.0613.0614.0615.0616.0619.0620.0621.0622.0623.0626.06Австралийски доларAUD11.199451.200261.209991.200851.205811.198791.20761.210141.216691.22271.233571.243851.220721.238961.23921.246941.238811.24678Канадски доларCAD11.401231.402631.406571.395331.38781.370491.398821.391261.386921.380461.395921.387411.38291.397221.403031.409511.409511.40981Швейцарски франкCHF11.242591.243451.243061.242591.247661.248611.248851.251811.251491.249651.249891.252851.252291.255591.260041.265831.260121.26362Кипърска лираCYP13.408023.407253.405293.404883.402393.40183.402573.403163.401983.400793.403343.40183.400563.402393.403933.406063.406843.4082Чешка кронаCZK1005.418865.429395.433165.432565.414515.393915.425635.432415.420065.426085.414515.426085.431355.431655.438455.447545.43895.45711Датска кронаDKK10.2620420.2620490.2620350.262060.2620810.2620320.2620180.2619930.2620530.2621050.2621510.2621970.2622560.2623020.2622950.2622670.2622670.262299Естонска кронаEEK101.251.251.251.251.251.251.251.251.251.251.251.251.251.251.251.251.251.25Британска лираGBP13.134343.128833.139373.122333.116363.075693.099573.103013.089783.055033.096633.090273.068933.091733.101053.132343.129333.14695Гръцка драхмаGRD1000.5803650.5803650.5805720.580710.5809680.5812270.5809680.5812620.58140.5814870.5809680.5809170.5810550.5811410.5811410.5811930.5812620.581141Унгарски форинтHUF1000.7543020.7539820.7545640.7538370.7536920.7535470.7535760.7536920.7526770.7529950.753140.7529950.7527340.7525610.7526770.7522710.7525320.752677Японска йенаJPY1001.928641.924651.926741.931871.936471.915231.928451.925981.916541.907751.9381.924081.920121.943781.960541.973591.99331.98804Норвежка кронаNOK10.2350470.2353020.2360120.236240.2364540.2353730.2349490.23550.2360970.2371130.237820.2371130.2365830.2377480.2378490.2381240.2384430.239128Новозеландски доларNZD10.960720.959920.97460.96680.966650.95640.964840.966130.96560.964030.962990.977430.961290.975330.979970.985060.977330.98322Полска злотаPLN10.4804650.4792760.4798760.4722520.4709780.4626450.4655630.4665960.4634010.4612260.465530.4617710.4607370.4661960.4677120.4691360.4686870.470378Шведска кронаSEK10.2340630.2339090.234850.234540.2347230.2340350.2341890.2351610.2359410.2379790.2374730.2362110.2354580.2370990.2369550.2364830.2363110.236097Словенски толарSIT1000.9497450.9492510.9490110.9469060.9488280.9474470.9463280.9461240.945350.945180.9449990.9450970.9445070.9446460.944530.9446340.9444670.94434Турска лираTRL1000000.3415150.3410250.3385420.3381590.3358130.3354220.3329330.3364310.3347640.332890.3326430.3345240.3332670.3315120.332780.3344760.335130.335065Щатски доларUSD12.096282.090682.073392.062022.047132.022992.060942.052932.040942.029712.053582.044782.028872.050572.065292.079562.07782.09696 .","summary":"ЦЕНТРАЛЕН КУРС НА БНБ ОТ НАЧАЛОТО НА МЕСЕЦА","language":"bul"}
{"url":"https://www.dnevnik.bg/sviat/2010/02/03/852277_priblijen_do_kremul_mozuchen_trust_rusiia_triabva_da/","title":"Приближен до Кремъл мозъчен тръст: Русия трябва да се избави от \"силовиците\" и да стане член на НАТО","date":null,"text":"През този век Русия трябва да се върне към четиригодишен президентски мандат, да отмени цензурата в медиите, да въведе истинска многопартийност, да разпусне силови структури като МВР и ФСБ и да се присъедини към НАТО. Това са сред основните идеи, които приближеният към Кремъл Институт за съвременно развитие (ИНСОР) е описал в своя нов доклад, съобщава \"Газета.ру\". Изследването, озаглавено \"Русия през ХХІ в.: образът на желаното утре\", вече е било изпратено лично на президента Дмитрий Медведев и предстои да бъде представено официално днес.\n\nДокладът е написан под формата на есе и представя в рамките на 65 страници облика, който Русия трябва да приеме през следващите десетилетия. Според авторите му една от основните цели на този документ е да даде алтернативен план за бъдещото развитие на страната от \"Стратегия 2020 г.\" - програмния документ на управляващата партия \"Единна Русия\".\n\nЗа своя отправна точка ИНСОР, който е смятан за мозъчния център на екипа на Медведев, взима скорошните призиви на президента за всеобща модернизация на Русия. \"Модернизационният скок\" на страната е неизбежен, смятат авторите на доклада, въпреки тежките условия, в които трябва да бъде извършен - като например установената конюнктура на пазарите и инертността на политическите среди, както и увереността на властите в собствената си непобедимост. Без подобен скок обаче Русия ще се сблъска с какви ли не екстремни сценарии: икономически колапс, политическа криза, социално напрежение покрай провала на властите да изпълнят поетите към обществото задължения и загуба на позициите на международната сцена.\n\nОписанието на Русия след проведената успешно модернизация заема централно място в доклада. Така \"в един момент през ХХІ в.\" страната е очистена изцяло от структурите на \"силовиците\" - \"основното полицейско ведомство\" - МВР, както и Службата за федерална сигурност (ФСБ) са ликвидирани. Вътрешното министерство е заменено от Федералната служба на криминалната полиция (ФСКП), която се бори с престъпността, а милицията е предоставена на органите на местно самоуправление. На мястото на ФСБ отново е формирана Федерална служба за контраразузнаване (ФСК), чиито функции са сведени само до следене за външен шпионаж и опазване на държавните тайни. Създадена е и Федерална служба за охрана на конституцията (ФСОК), която отговаря за антитерористичната стратегия на страната и борбата със сепаратизма. Армията изцяло е преминала на доброволна основа и е съкратена до 500 хил. души.\n\nНа международната сцена позициите на Русия са стабилни, тъй като страната отдавна е станала член на Световната търговска организация (СТО) и Организацията за икономическо сътрудничество и развитие (ОИСР), като освен това \"успешно завършва преговорите за членство в НАТО\". В Европа действа ново споразумение за сигурност, известно като \"Хелзинки-2\". Организацията на независимите държави (ОНД) продължава да съществува, а след модернизирането й в редиците й се е завърнала Грузия.\n\nВътрешнополитическата обстановка в Русия отново е станала интересна след възраждането на многопартийността. В страната съществуват около 20 партии (вместо сегашните 7), като основните и равноправни конкуренти за властта най-често са две политически сили - едната е условно правоцентристка, а другата - условно лявоцентристка (но не сегашната Комунистическа партия). Избирателната система е смесена, мандатите за президентския пост и парламента са понижени съответно до 5 и 4 години, а регионалните губернатори отново се избират от населението, а не от депутатите. Държавната Дума пак е възстановила функциите си на \"място за дискусии\", нерядко се случва управляващото болшинство да се състои не само от една партия.\n\nИкономиката също е в подем. Участието на държавата е сведено до 30% от БВП. Инфлацията не превишава 3%, рублата вече е сред международните валути и Русия отново се е превърнала в примамлив регион за чуждестранни инвеститори.\n\nСпоред някои експерти, включително зам.-директора на Центъра за политически технологии Алексей Макаркин, докладът не предоставя готов модел за действие на властите, а по-скоро възможност за интелектуална полемика по темата. От ИНСОР пък заявиха, че се надяват изследването им да даде начало на широка обществена дискусия за бъдещия курс на страната.","summary":"До края на този век Русия трябва да поеме по пътя на тоталната модернизация, която трябва да я превърне в либерална страна с многопартийна система, липса на цензура и силови структури и стабилни позиции на международната сцена благодарение на членство в организации като НАТО, ОИСР и СТО. Това твърди близкият до руския президент Дмитрий Медведев Институт за съвременно развитие (ИНСОР) в новия си доклад.","language":"bul"}
{"url":"https://www.dnevnik.bg/sport/2019/03/23/3408969_grigor_dimitrov_se_zavurna_na_korta_s_ekspresna_pobeda/","title":"Григор Димитров се завърна на корта с експресна победа зa 60 минути","date":null,"text":"Григор Димитров постигна убедителна победа при завръщането си на корта, след като прелетя през първия си съперник на Мастърса в Маями Фелисиано Лопес. Българинът надви испанския ветеран с 6:1, 6:3 като се нуждаеше само от час, за да вземе срещата.\n\nБившият №3 в световната ранглиста не беше играл от януари, когато загуби на осминафинал на Australian Open от Франсис Тиафо. Той пропусна турнирите в Ротердам, Акапулко и Индиън Уелс заради травма в дясното рамо. Независимо от паузата Димитров беше на ниво и игра силно.\n\nБългаринът постигна четвърта победа в шестия си мач с Лопес. За последно двамата бяха играли отново в САЩ - на \"Мастърс\" турнира в Синсинати през 2017 г., когато Димитров грабна титлата. На корта в Маями Димитров записа четири пробива, като не даде нито точка на съперника си за пробив.\n\nТой завърши срещата с 20 уинъра и само девет непредизвикани грешки за 16 гейма.\n\nВ следващия трети кръг в Маями българинът ще се изправи срещу австралиеца Джордан Томпсън. Той победи изненадващо поставеният под №10 Карен Хачанов.\n\nДимитров вкара общо 66% първи сервис в мача, като спечели 85% от разиграните точки при него. Много висок беше процентът и на второто му подаване. От другата страна на мрежата Лопес вкара 52% сервис и спечели само 66% от него.\n\nОсвен убедителната си игра, българинът показа и най-доброто от своя арсенал, като игра разнообразно. Той опита няколко атрактивни удара, освен това разнообразяваше играта си с къси топки и постоянно притискаше съперника си. Димитров впечатли и с придвижването си по корта.\n\nВъпреки, че не беше играл от 62 дни, Димитров не показа никакви признаци на загуба на ритъм. Българинът започна много уверено, като действаше агресивно и диктуваше случващото се на корта. По-бавната настилка на хартия даваше предимство на Лопес, но с добрите си действия Димитров взе ранен аванс.\n\nТой поведе с 1:0 след бърз сервис гейм, след което проби Лопес, за да затвърди пробива с нови убедителни действия. Испанският ветеран успя да вземе подаването си чак в четвъртия гейм, но предимството вече беше на страната на бившия №3 в света.\n\nДимитров записа още един пробив, който дойде в шестия гейм и българинът поведе 5:1. В последния гейм той не допусна изненада и затвори първата част след едва 27 минути.\n\nРазликата между двамата в първия сет дойде от по-малкия брой грешки, които Димитров допусна. Българинът спечели 79% от точките на своя първи сервис (11 от 14), като беше убедителен и при второто подаване.\n\nВъв втория сет резултатът се движеше гейм за гейм до петия, когато Димитров успя да стигне до ключов пробив. Българинът играеше търпеливо и в правилните моменти вдигаше агресията, карайки съперника си да греши.\n\nС пробива Димитров си осигури важно предимство и не изпусна момента. Той поведе бързо с 5:3, за да притисне Лопес до стената и да го принуди да сервира за оставане в срещата. Левичарят от Испания допусна двойна грешка, след това два пъти прати топката в мрежата, принуден от добри удари на Димитров.\n\nБившият №3 в света няма мачове срещу следващия си съперник Томпсън. Очаква се двубоят между двамата от третия кръг да бъде в понеделник.","summary":"Българинът показа вдъхновена игра и победи Фелисиано Лопес, класирайки се за третия кръг в Маями.","language":"bul"}
{"url":"https://www.dnes.bg/kino/2010/07/23/solena-andjelina.95104","title":"Солена Анджелина","date":null,"text":"Анджелина Джоли има много интелигентни филми – „Джия“, „Отвъд граници“, „Смело Сърце“ разтърсващите „Луди Години“ и „Размяната“.\n\nВсички изброени определено притежават качествата на истински стойностни продукции с дълбок сюжет и силна игра. С немалка доза разочарование трябва да отбележим обаче, че последният й филм „Агент Солт“ (Salt) не е един от тях.\n\nФеновете на актрисата са наясно с кривия й характер, който я прави толкова добра в драматичните роли. Холивуд обаче винаги е предпочитал да я облича в стегнати костюми и да й тиква по два патлака в ръцете („Лара Крофт: Томб Райдър“, „Неуловим“ „Мистър и Мисис Смит“): секси мадама, която избива лошите наред и прави страхотни акробатични хватки: какво по-добро за окото.\n\nЕкшън ролите й, макар и доста атрактивни, винаги обаче са предизвиквали смесени реакции.\n\nВ „Агент Солт“ отново я намираме в традиционното й амплоа: супер умна агентка на ЦРУ, която освен че притежава всякакви умения за боравене с експлозиви, е способна да избие до крак цяла глутница лоши (в случая цял кораб, претъпкан с руски шпиони) с голи ръце. Но нищо повече.\n\nДействието се развива около Евелин Солт, офицер от Тайните Служби на САЩ, която цял живот е служила на родината.\n\nЛоялността й обаче е подложена на изпитаниe, когато тайнствен руски дезертьор я обвинява, че е съветски (?) шпионин.\n\nСолт се превръща в бегълка, която използва всичките си умения и опит като таен агент, за да не бъде заловена от довчеращните й приятели, които стават и най-големите й врагове.\n\nУсилията й да докаже невинността си единствено будят съмнение за нейните мотиви. Докато тече разследването на истинската й самоличност, остава и въпросът: „Коя е Солт?”.\n\nОсвен всичко е намесен и похитеният й съпруг, който Евилин – машината за убиване – обича от цялата си душа.\n\nФилмът определено е опит да се възроди познатия шпионски жанр от края на изминалия век, когато Америка винаги беше толкова добра, а Русия така лоша и готова на всичко, за да възвърне световното си господство. Тема, експлоатирана и изтъркана до гроб.\n\nЗрителят ще стане свидетел на поредната световна конспирация, целяща да преобърне световните сили; на тайни организации; на супер тренирани и зомбирани агенти, чиито мисии са да убиват президенти и всичко онова, от което вече му е втръснало.\n\nПо-големият проблем обаче е шизофреничния характер на героинята на Джоли: тя е ту добра, ту лоша, ту бездушна машина, ту любяща съпруга, която отчаяно иска да намери съпруга си. Тази непостоянна сюжетна приумица е направена, за да поддържа интереса, но по-скоро кара зрителя буквално да се изгуби някъде между ненужно дългите престрелки, интригите и драматичните рани.\n\nНакрая просто престава да има значение. Филмът гъмжи и от несъответствия, но какви са те, всеки сам ще открие.\n\nДжоли от друга страна, макар и изпълняваща роля, в която се изисква железна дисциплина и много тренировки, изобщо не изглежда във върхова форма. Актрисата е толкова слаба, че на човек му е трудно да си представи как би имала сила да раздава такива здрави тупаници и да скача от нечовешки разстояния.\n\nПо едно време, започваме да се чудим как може да се случи така, че една от най-сексапилните и харизматични жени в света може да изглежда толкова безлична. Красивите устни и изписаните черти са на лице, но блясъка в очите й като че ли е изчезнал.\n\nКато цяло, отидете ли да гледате „Агент Солт“ се пригответе за здрав екшън филм, който на места е прекалено сериозен, но като цяло не притежава необходимите качества (най-вече сценарий) за първокласен филм.\n\nИдеален е за убиване на времето в неделя следобяд, когато не бихте искали да ангажирате съзнанието си с нещо кой знае колко важно, но нищо повече.","summary":"Научете всичко за новия й филм \"Агент Солт\" | Dnes.bg","language":"bul"}
{"url":"https://www.dw.com/bg/%D0%BF%D1%80%D0%B5%D0%B4%D0%B8%D0%B7%D0%B1%D0%BE%D1%80%D0%BD%D0%B8-%D1%81%D1%82%D1%80%D0%B0%D1%85%D0%BE%D0%B2%D0%B5/a-4326119","title":"Предизборни страхове","date":null,"text":"Както си е по закон, със сигурност вече всички добре разбраха, че \"купуването и продаването на гласове е престъпление\". Дори и тези, които въобще не се интересуват от избори. Звучи заплашително, а и беше повторено хиляди пъти. Ако още не сте чули, до следващите избори след 20 дни ви предстои да чуете още по-страшни предупреждения, макар и да не са свързани със затвор.\n\nВъобще предизборната кампания пък и самият парламентарен вот се очертава да преминат под знака на сплашването. Всеки плаши както и с каквото може. Едни пак ще гласуват под заплахата, че ако не направят \"верния\" избор, ще си загубят работата или бизнеса. Други – под заплахата да се сдобият с неподозирани неприятности в населеното място, където живеят. Доган плаши с \"нов възродителен процес\". \"Атака\" – с турците и Турция.\n\nБългарската действителност - в черни краски\n\nВсичко това обаче са заплахи, така да се каже, на локално ниво. За общонационална употреба е подготвена и вече се върти като грамофонна плоча друга голяма опасност, която грози не отделни трудови колективи, градчета и селца, етнически или религиозни общности, а целокупното население.\n\nТази опасност се нарича: политическа нестабилност в условията на икономическа криза след изборите. Със сгъстяващи се в черно краски за нея са се заели да предупреждават управляващите преди изборите. Тази плоча сме я слушали много пъти през последните 20 години. Сега просто има нов аранжимент върху стари, познати мотиви. Доскоро кризата беше относително лека, напълно преодолима със заложените от правителството \"буфери\" и гениалния антикризисен план на Станишев. А България, благодарение на правителството, беше \"най-добре подготвената за нея страна\". Сега вече кризата след изборите се очертава страшна.\n\nДали ще е точно така е трудно да се каже. Важното е да се внушава, че в кризата най-много от всичко е нужна стабилност. С други думи да се заложи на познатото, което, докато сбъдва мечти, може и да греши, но се учи от грешките си, а освен това е отговорно и компетентно. От друга страна, всякакви експерименти са крайно рисковани, особено с хора, които не са подготвени и не предлагат нищо. С една дума – не са алтернатива.\n\nТезата за безалтернативността обаче явно изглежда недостатъчно убедителна за самите й автори, та затова се налага да се измислят допълнителни доказателства под формата на подзаплахи - задава се реваншизъм, няма да увеличават, а даже ще режат пенсиите, ще приватизират НОИ, ще спрат \"Белене\"...\n\nКупуването на гласове е престъпление - прозрение, което явно не плаши никого\n\n\"Доказателствата\" не говорят за особено въображение. Вероятно заради предположението, че нивото на голяма част от публиката е ниско, а паметта – къса. Предположение, което, трябва да признаем, не е без основания.\n\nОт успеха или неуспеха на предизборната кампания, основана на сплашването, ще зависят в голяма степен резултатите от изборите. Иначе казано, изборите ще бъдат решени от съотношението на силите между трите основни \"партии\" сред самите избиратели. В първата са онези, които ще се вслушат в заплахите и ще гласуват за запазване на статуквото.\n\nВъв втората са онези, които също ще гласуват под влиянието на страха, но срещу статуквото. Защото неговото стабилизиране за още един мандат ги плаши повече от \"нестабилността\" на промяната. Тази партия се дели на няколко фракции, тъй като статуквото си е пуснало маскирани като свои противници клонинги, които отклоняват част от гласовете.\n\nТретата е партията на безстрашните – тях не ги интересува нищо и затова те не гласуват. Впрочем, изобщо не се забелязва някой да се е уплашил от безкрайно повтаряното предупреждение, че \"купуването и продаването на гласове е престъпление\".","summary":"Днес е официалното начало на предизборната кампания за парламентарните избори в България, които ще се проведат на 5 юли. За очертаващия се основен рефрен на кампанията е анализът на Ясен Бояджиев.","language":"bul"}
{"url":"https://www.dnevnik.bg/sport/2003/10/01/152043_seltik_pobedi_lion/","title":"\"Селтик\" победи \"Лион\"","date":null,"text":"Лайъм Милър и Крис Сътън вкараха по един гол през втората част за първата победа на “Селтик” за сезона в Шампионската лига с 2:0 над гостуващия “Лион”.\n\nМилър, който в 64-ата минута замени Джон Хартсън, откри резултата с глава само шест минути, след като се появи на\n\nтерена. Той се разписа след отлично центриране на Хенрик Ларсон, а атаката на домакините включваше над 20 поредни точни\n\nВ 78-ата минута отново Ларсон центрира към Крис Сътън и той с глава оформи крайното 2:0.\n\nВ състава на шотландския вицешампион цял мач игра и българският национал Стилян Петров.\n\nДомакините започнаха да атакуват от първата минута и към края на полувремето получиха право да изпълнят дузпа след фаул\n\nна Антоан Ревейер срещу Ларсон в наказателното поле.\n\nАлан Томпсън застана зад бялата точка, но силният му удар по тревата бе париран от Грегори Купе и резултатът остана\n\nнепроменен след 39 минути игра.\n\nНай-доброто положение за гостите пък пропиля новото попълнение Джоване Елбер, който стреля с глава от удобна\n\nпозиция, но Маркус Хедман спаси.\n\n\"Това бе един чудесен мач за нашия отбор. Бяхме невероятни и то срещу силните футболисти на “Лион”, които наистина си подаваха топката отлично\", заяви наставникът на \"детелините\" Мартин О'Нийл.\n\nТой допълни, че публиката е била фантастична.\n\n\"За три или четири минути шумът от трибуните бе толкова силен, че си мисля, че не съм чувал подобно нещо на \"Селтик\n\nПарк\", откакто съм тук. Феновете бяха невероятни\", допълни той. Старши треньорът на “Лион” Пол Льо Гуен се съгласи, че\n\nпривържениците на домакините също са повлияли на крайния изход от мача.\n\n\"Подавахме си топката добре и опитвахме да атакуваме при всяка възможност, но играчите на “Селтик” са много силни\n\nфизически, а и бяха подпомогнати от шумната подкрепа от трибуните\", каза Льо Гуен.\n\nВ другата среща от групата лидерът “Байерн” измъкна равенство с 10 души при гостуването си на “Андерлехт” и запази първото си място.\n\nРезервата Роке Санта Крус донесе точката на баварците с точен удар с глава след центриране на Хасан Салихамиджич.\n\n“Андерлехт” бе взел аванс малко след почивката след отличен пробив на Диндане Аруна от ляво, който намери Ивица Морнар пред вратата на Оливер Кан и хърватският национал не сбърка.\n\n“Байерн” игра с човек по-малко в последните 54 минути на мача, след като Клаудио Писаро бе изгонен от игра заради две груби прояви срещу Бесник Хаси и Хану Тихинен в рамките на 60 секунди.\n\nГостите доминираха през първия половин час на мача, но след червения картон на Писаро картината на терена коренно се\n\nВ следващите срещи от групата на 21 октомври “Байерн” гостува на “Лион”, а “Андерлехт” приема “Селтик”.\n\n“Селтик” /Шотландия/ - “Лион” /Франция/ - 2:0\n\nГолмайстори: Лайъм Милър 70, Крис Сътън 78\n\n“Андерлехт” /Белгия/ - “Байерн” /Германия/ - 1:1\n\n- за Андерлехт - Ивица Морнар 53\n\n- за Байерн - Роке Санта Крус 74\n\n- за Байрен - Клаудио Писаро 35\n\n1. “Байерн” 2 1 1 0 3:2 4 точки\n\n2. “Селтик” 2 1 0 1 3:2 3 точки\n\n3. “Лион” 2 1 0 1 1:2 3 точки\n\n4. “Андерлехт” 2 0 1 1 1:2 1 точки","summary":"Лайъм Милър и Крис Сътън вкараха по един гол през втората част за първата победа на “Селтик” за сезона в Шампионската лига с 2:0 над гостуващия “Лион”.\r\nМилър, който в 64-ата минута замени Джон Хартсън, откри резултата с глава само шест минути, след като се появи на \r\nтерена. Той се разписа след отлично центриране на Хенрик Ларсон, а атаката на домакините включваше над 20 поредни точни \r\nподавания.","language":"bul"}
{"url":"https://www.dw.com/bg/%D0%BF%D1%80%D0%B5%D0%B3%D0%BB%D0%B5%D0%B4-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8%D1%8F-%D0%BF%D0%B5%D1%87%D0%B0%D1%82-%D0%B2-%D1%81%D1%8A%D0%B1%D0%BE%D1%82%D0%B0-18-%D1%82%D0%B8-%D0%B4%D0%B5%D0%BA%D0%B5%D0%BC%D0%B2%D1%80%D0%B8-2004/a-2599968","title":"Преглед на германския печат в събота 18-ти декември 2004","date":null,"text":"По първата тема – несъстоялата се реформа на германския федерализъм – вестник ”Любекер Нахрихтен” от гр. Любек в провинция Шлезвиг-Холщайн отбелязва следното:\n\n”Господа партийните политици могат спокойно още малко да продължат да си пробутват един на друг ”черния Петър” за провала на реформата на федерализма. На останалата част от жителите на републиката подробностите по тази излагация и без това са им безразлични. Те просто за пореден път виждат, че нашите, да, все още твърде добре платени политически елити не са в състояние, да се справят с всеобщо признаваните за крайно необходими реформи. Тъжна история, като при това губещите от нея не са Мюнтеферинг /председателят на управляващите социалдемократи/ или Щойбер /председателят на опозиционните християн-социал/, не са федерацията или федералните провинции, а всеки и всички т.е. всички ние, гражданите на Федералната република, които и през следващите десетилетия ще трябва да живеем по парламентарни правила на играта, които отдавна вече не отговарят на изискванията на глобалната конкуренция. Бундестагът и Бундесратът /двете камари на парламента/ от край време се блокират взаимно, протакат и разводняват важни решения, допринасяйки по този начин значително, нашата федерална република да не е в крак с международното развитие, а в национален мащаб да губи от репутацията си като държавна форма. За да остане това така, лично отговорни са онези, които вчера със замах вкараха каруцата в блатото. Майсторско изпълнение. Браво!”\n\nЕто откъс от коментара на вестник ”Тюрингер алгемайне”, излизащ в главния град на федералната провинция Тюрингия по въпроса за Турция и преприсъединителните преговори с ЕС:\n\n”Все още мнозина турци смятат, че немската поговорка ”горд като испанец” трябва да се видоизмени, щом и те се присъединят веднъж. Ще има обаче тепърва да преглъгтнат някои неща. Не само ще се отнася до претенциите им за Кипър. За доизясняване са и такива тежки наследства като геноцида срещу арменците, отношението към етническите малцинства и към други вероизповедания, равноправието на жените. За това, което още трябва да се направи, за да се изпълнят изискванията за равнището на юридическите стандарти, природозащитните норми и минималните размери на доматите, турците още почти си нямат представа. Да успеят да се справят, е от фундаментален интерес за Европа. Защото за последствията, които би имало изпадането на тази страна под влиянието на екстремистко ръководство, понятие си нямат пък европейците.”\n\nЕто накрая по темата ”Турция в ЕС” и мнението не ”Меркише Одерцайтунг” от гр. Франкфурт на Одер:\n\n\"Ако скептиците се окажат прави, а немалко фактори подсказват именно това, и Турция е твърде едра хапка за Европа, ЕС ще се преразтагне, няма да може да понесе допълнителните икономически и финансови тежести, и в крайна сметка ще изпадне в траен конфликт на ценностите, произтичащи от разнопосочните култури на окцидента и ориента. По този начин ЕС като общност на ценностите би излязъл вън от контрол и бе бил запратен обратно в миналото към статута на бившата Европейска икономическа общност, чисто икономическа общност, агрегатно състояние, което отдевна вече беше преодоляно.\"","summary":"Коментаторите на дебелите съботни германски вестници се вълнуват най-често от провала на смесената Комисия за реформа на федерализма в Германия и от решението на ЕС за започване на присъединителни преговори с Турция догодина.","language":"bul"}
{"url":"https://www.dnevnik.bg/print/arhiv_pari/1995/07/01/1390301_purvi_stupki_na_kinoreklamata_v_bulgariia/","title":"Първи стъпки на кинорекламата в България","date":null,"text":"МОДЕРЕН ТЕАТЪР ПРОГРАМАза понеделник, вторник и сряда:I част1. Из Алпите - изглед2. Убиецът - силна драма3. Иван чо се жени - комедия ПаузаII част1. Дългът на машиниста -драма2. Иванчо келнер - комедияКРАЙТака се слага началото на редовната визуална кинореклама у нас. Тази специфична форма и до днес се използва от почти всяко кино в страната. По-сетне тя се обогатява с практиката да се поставят фотоси от показваните филми или портрети на популярни актьори.Не след дълго ръчно изработените съобщения в дъсчените сандъчета се оказват недостатъчни рекламни оръжия. Между Модерен театър и Одеон избухва истинска конкурентна битка, в която все по-отчетливо отеква гърмът на рекламната гаубица. За да поддържат огъня, а и все по-големите си печалби, двете страни не жалят сили и средства. През 1913 г. Модерен театър хвърля бомба, която провокира обществеността и поставя началото на един нов и непознат дотогава вид реклама. Всъщност нищо чак толкова сензационно не е станало. Пред киното и по тарабите на съседните огради биват разлепени няколко големи цветни афиша. Надписите върху тях са на френски език, размерът им е 2x2 метра, а рекламираният филм е Смъртоносницата-екранизацияпо Емил Зола. Ражда се плакатоманията. Афишите пред и над фасадата на кината стават все по-големи, някои достигат десетки квадратни метра. Покрай живописта се прокарват остроумни, информиращи или дообясняващи произведението рекламни текстове. За всяко заглавие се рисува специален, голям и цветен плакат. Така възниква съществуващата и до наши дни професия на художник на едно или няколко кина.Одеон не остава по-долу от конкуренцията. Неговите притежатели внасят нов елемент, който засилва сугестивната сила на големия афиш и киноплакат. Приносът им се състои в идеята да се подчертават имената на актьорите. Проста наглед работа. Алаефективна, защото киното е навлязло в период, когато участието на определени изпълнители вече определя качеството на филма и осигурява неговия успех. Едни от първите, на които е оказана тази чест, са прочутите звезди на нямото кино Аста Нилсен, Пола Негри, Франческа Бертини, Макс Линдер... Всички афиши и плакати са на чужди езици, пристигнали у нас чрез фирмите производителки, с които столичните асове са поддържали делови отношения. Първият български цветен афиш и плакат ще се появи едва през 1919 година...Кирил БОРИСОВ:С чужда numa на баровец не се правяГ-н Борисов, за вас казват, че сте от истинските милионери. Трудно ли печелите парите и защо някои се провалиха?- Приходите инвестирах и така парите бързо се връщаха. Не съм се правил на баровец като някои. Не може да се злоупотребява с чужди пари. Никой от тези, които взеха милиони, не беше подготвен да ги управлява. Не може до вчера да си бил само на заплата и изведнъж взимаш 100 млн. лв. Какво ще ги правиш? Нито знаеш, нито имаш хората, връзките. Това според мен е една от големите причини за проблемите на банкери и бизнесмени. Страшно високият лихвен процент по кредитите - също. В България бизнесменът не е защитен от конкуренцията и затова големите световни фирми все още не са стъпили тук.Ситуацията при мен не е лека. Общината ми даде под наем кооперативния пазар. Приходите от него са 3 млн. лв., а разходите ми по футболния отбор, който издържам, са 12 млн. лв. След това взех за 10 г. Националната спортна база Цар Самуил. Тя беше разрушена, разграбена и сега поне 20 млн. лв. ще отидат за реконструкция, за ресторант, бар, хотел, за басейните отделно още 10 млн. лв. Трябват пари за комуникациите, проектираме 2 тенискорта. На осмата година на някой от общината може да му хрумне нещо и да пия чаша студена вода.Битката между асовете Модерен театър и Одеон","summary":"В КРАЯ на 1908 г. в София е открито първото постоянно кино в България - Модерен театър (днешното Цанко Церковски). През 1910 г. разтваря врати и столичният Одеон (тъкмо неговото име носи филмотечното кино). С построяването на тези супермодерни за времето си салони формите на кинорек-лама значително се видоизменят и обогатяват. Изчезва колоритната фигура на ре-командьора, отстъпила място на рекламните сандъчета с първите афиши, обявяващи филмовата програма. Тези специални рекламоноси-тели били поставяни както пред кинотеатъра, така и на оживени места в града. Съдържанието им дълги години не сее различавало много от това, което ви предлагаме:","language":"bul"}
{"url":"https://www.dw.com/bg/%D1%81%D0%B0%D0%B1%D0%BE%D1%82%D1%8C%D0%BE%D1%80%D0%B8-%D1%81%D1%80%D0%B5%D0%B4-%D1%81%D0%B2%D0%BE%D0%B8/a-15211574","title":"Саботьори сред свои","date":null,"text":"Още като министър-председател на германската провинция Бавария Едмунд Щойбер не пропускаше възможността да критикува \"онези в Брюксел\". Почти не е за вярване, че същият този Щойбер сега са оплаква от \"ренесанс на национализма\" в европейските столици. \"Опасявам се, че Европа се разпада\", казва настоящият пълномощник на Еврокомисията за намаляване на бюрокрацията в ЕС.\n\nШенгенското споразумение за премахването на граничния контрол по вътрешните граници на ЕС е от фундаментално значение за европейската интеграция. Никое друго решение на ЕС не беше така положително прието от гражданите на Европа, както свободата на придвижване. Датското правителство, подтикнато от дясната Народна партия, сега се опитва да разклати едно от основните постижения на Европа.\n\nРазвитието е обезпокояващо. И другаде антиевропейците са в подем. В Холандия малцинственото правителство е зависимо от десния популист Геерт Вилдерс. Във Франция президентът Саркози и лидерката на крайнодясната партия Национален фронт Марин Льо Пен се борят за гласовете на десните избиратели, а в Италия правителството на Берлускони управлява заедно със Северната лига на Умберто Боси.\n\nРим и Париж бяха първите европейски столици, които обявиха намеренията си за временно въвеждане на граничен контрол. Причината беше бежанската вълна от Северна Африка, но мотивите бяха чисто вътрешнополитически. Около 30.000 бежанци потърсиха убежище по бреговете на Италия и Малта. Само за сравнение: през 90-те години над 100.000 бежанци от Косово дойдоха в Европа, но тогава никой не постави под въпрос свободата на придвижване в ЕС.\n\nДа, но сега европейските столици не се управляват от убедени европейци като Хелмут Кол, Франсоа Митеран или Фелипе Гонзалес, а от пресметливи политици като Ангела Меркел или политически егоцентрици като Саркози. Разликата между популистите и тях е само в методите. Докато едните открито агитират за излизане от ЕС, другите го разграждат на малки порции.\n\nВярно е, че германският вътрешен министър Ханс-Петер Фридрих остро критикува датските, френските и италиански солови акции. Същевременно той смята, че въвеждането на граничен контрол в извънредни ситуации е приемливо. Същото се отнася и до второто голямо постижение на Европа - общата валута. Само с общи приказки от рода на \"еврото е нашата обща съдба\" не можеш да спечелиш гражданите.\n\nРадваха се, когато падаха бариерите, но не протестират сега, когато се връщат\n\nКолебливост и шикалкавене, вместо решимост\n\nЗащо Ангела Меркел просто не каже, че Германия изнася годишно повече стоки в Холандия, отколкото за огромния пазар Китай? Тогава всеки ще проумее, че германските фирми извличат огромни печалби в Европа - поради това, че не са изложени на валутни рискове.\n\nВместо да демонстрира категорична позиция, Меркел шикалкави както навремето Герхард Шрьодер. Тогава Шрьодер заедно с Жак Ширак отслабиха пакта за финансова стабилност в еврозоната, за да могат двете страни необезпокоявано да трупат дългове и над установената в общността трипроцентова граница за новите задължения.\n\nДано поне Европейският парламент остане на твърди позиции. Защото спасението на Европа изисква повече издръжливост и визии, а не шикалкавене и тактически игрички.","summary":"Там, където до скоро нямаше граници, внезапно се появиха нови. Дания хвърли зад борда Шенгенското споразумение, очевидно знаейки, че сегашна Европа няма как да протестира прекалено силно. На много места цари евроумора.","language":"bul"}
{"url":"https://www.dnevnik.bg/biznes/companii/2005/06/01/182428_junit_paip_e_gotova_da_vloji_50_mln_evro_v_obrabotka/","title":"\"Юнит Пайп\" е готова да вложи 50 млн. евро в обработка на смет край Варна","date":null,"text":"\"Юнит Пайп\" ООД планира да вложи около 50 млн. евро в изграждането на завод за безотпадна преработка на битова смет, съобщи за \"Дневник\" управителят на фирмата Николай Димитров. Компанията вече е депозирала писмо за намеренията си в община Варна. До усвояване на инвестицията може да се стигне най-рано през тази есен. За целта ще бъдат ползвани собствени и привлечени средства, уточни още Димитров.\n\n\"Юнит Пайп\" ООД е регистрирана през 2003 г. Дружеството се занимава основно с производство и пласмент на PVC тръби и профили. Компанията представлява правата на френската фирма Oxalor в България.\n\nТехнологията за преработката на сметта се базира на системата Oxalor на едноименната компания. Тя е патентована в екоинститута в германския град Франкфурт през 2003 г., съобщи във Варна консултантът на Oxalor Алфред Койлер. По думите за изграждането на завода за преработка на сметта е нужен терен от около 20-30 дка. Самото изграждане ще отнеме между 10 и 12 месеца.\n\nOxalor е изключително перспективна система за България. Причината е, че от миналата година в страните от Европейския съюз средства за поддържане и създаване на сметища не се отделят. Технологията не изисква и прилагане на предварително разделно сметосъбиране.\n\nПрилагането на Oxalor не засяга интересите на сметосъбирането, добави Койлер. Тъй като разходите за обработка на сметта са по-ниски от тези на останалите преработвателни технологии - компостиране, изгаряне на отпадъци и др., Oxalor няма да оскъпи технологичната обработка на отпадъците. След внедряването й не се очаква и повишаването на такса смет във Варна. Средногодишно в града се събират по около 240 хил. тона битова смет, допълни още той.\n\nСпоред изследването на крайните продукти при прилагането на технологията от Института по почвознание \"Никола Пушкаров\" полученият тор може да се използва в земеделието, а стойностите на изследваните тежки метали е под пределно допустимите количества и не представлява опасност при внасянето им в почвата.\n\nТоровете могат да бъдат използвани и за възстановяване на терени, замърсени от миннодобивната и преработвателната промишленост.\n\nОт началото на годината това е третият проект за преработване на битови отпадъци, който е представен във Варна. В началото на февруари германската фирма \"Бенкон\" предложи на община Варна да изгради завод за изгаряне на битови отпадъци. Размерът на потенциалната инвестиция беше 65 млн. евро. По-късно друга германска фирма - \"Енреко\", обяви, че може да вложи между 180 и 200 млн. евро в завод за сортиране и обработка на твърди битови отпадъци в града.\n\nТехнологията Оxalor преработва битови смет, отпадъчни води, утайки от пречиствателни станции, зелена маса, както и тинест нанос като този в поречието на р. Дунав. Рециклират се до 95 на сто от първоначалната суровина. Системата се базира на химичната реакция, която протича при смесването на отпадъците с негасена вар (варовик). Целият процес при преработката протича в рамките на два часа и половина. Технологията селектира съставните части на твърди битови отпадъци - метали, стъкло, пластмаса и др., и ги разделя на органични и неорганични. От отделената органичната маса като краен продукт се получава почвен подобрител и тор. Тяхното количество е около 65 процента, 30 на сто е рециклираната суровина. Около 5 процента от крайния продукт са стабилизирани инертни маси.","summary":"Технологията е безотпадна, а крайният продукт е почвен обогатител","language":"bul"}
{"url":"https://www.dw.com/bg/%D0%BB%D0%B0%D0%B2%D1%80%D0%BE%D0%B2-%D0%B8%D0%BC%D0%B0-%D0%BF%D1%80%D0%B0%D0%B2%D0%BE-%D0%BD%D0%BE-%D0%BF%D1%80%D0%B8%D1%87%D0%B8%D0%BD%D0%B0%D1%82%D0%B0-%D0%B5-%D0%B8-%D0%B2-%D0%BA%D1%80%D0%B5%D0%BC%D1%8A%D0%BB/a-42258987","title":"Лавров има право. Но причината е и в Кремъл.","date":null,"text":"Попитали Радио Ереван: „Какво да правя, когато внезапно ми се доработи?“. „Сядаш и чакаш да ти мине“, отговорило радиото.\n\nРуският външен министър Лавров обича да разказва вицове от времето на комунизма. Понякога шегите вършат работа за разведряване на обстановката, например в някоя по-заплетена дипломатическа ситуация. Друг път обаче и те не помагат.\n\nЛавров сега се оплаква, че нищо не помръдвало в световната политика. САЩ правели опит на всяка цена и с всички средства да наказват Русия. Дори по времето на Студената война нещата не били чак толкова зле, твърди той.\n\nПървият руски дипломат не е човек, който обича да се оплаква. Тъкмо обратното - Сергей Лавров често е рязък и хладен в обноските си. Когато интересите на Москва са го налагали, той без всякакви задръжки се е отнасял грубо дори с американски външни министри. Случвало се е дори да откаже да ги приеме. Лавров никога не показва чувствата си – освен ако не разказва някой анекдот. Основното му правило винаги е гласяло: „Не показвай никаква слабост пред другите!\"\n\nВ едно Лавров обаче има право: отношенията на Русия със Запада са сложни. Онова, което навярно го тревожи, е че в обозримо бъдеще не се очертава някакво подобрение. Последиците от кризата с Украйна се усещат все повече. Нито една от страните в конфликта не показва готовност за компромиси. А това осъжда политици като Лавров на почти пълно бездействие. Защото едно е да участваш в някаква конференция в Мюнхен или Ню Йорк, и съвсем друго – да се завърнеш в Москва с някакъв конкретен резултат или поне с добри изгледи за пробив.\n\nИ ако в световната дипломация сега почти нищо не помръдва напред, това до голяма степен се дължи именно на Кремъл. Никой друг не знае това по-добре от самия Лавров.\n\nСитуацията допълнително се усложнява от вътрешнополитическото положение във Вашингтон. В сегашния американски Конгрес думата имат онези, които настояват за разширяване на санкциите срещу Русия. С това те отклоняват вниманието от собствените си проблеми: че имат президент, към който останалият свят не изпитва почти никакво доверие, особено пък, когато става дума за отношенията с Русия. Тръмп, на свой ред, може да се прави, че е бил принуден да отстъпи пред исканията на републиканците за нови санкции срещу Москва. Това кара някои сенатори, като Джон Макейн или Марко Рубио, да вярват, че именно те направляват действията на президента.\n\nВ крайна сметка за Америка няма нищо по-лесно от това постоянно да затяга санкциите срещу Русия. От това американската икономика няма да понесе почти никакви загуби. Вредата е предимно за германските фирми, за работните места в Германия и за германския бюджет. Тук американците се държат като военачалник, който зове съюзниците си на бойното поле, но оставя собствените си войници в казармата.\n\nТакава политика обаче е възможна само до време. Германската икономика настоява за прекратяване на санкциите. Правителството на Германия няма да е напълно дееспособно още няколко седмици - докато не приключат преговорите за съставяне на широка коалиция и не бъде избрано новото правителство. После обаче истинската политика би трябвало да заеме своето приоритетно място.\n\nСпоразумението от Минск, което мнозина прибързано обявиха за „мъртво\", сочи истинския път към мира в Украйна. Русия би трябвало да бъде поощрена да прояви по-голяма склонност към компромиси. Заплахите и новите санкции само влошават положението допълнително. А от това, в крайна сметка, губят всички.","summary":"Даже и по време на Студената война отношението на Запада към Русия не е било толкова лошо, колкото в момента, твърди руският външен министър Лавров. И в известна степен той има право, пише Миодраг Сорич.","language":"bul"}
{"url":"https://www.dnevnik.bg/razvlechenie/2014/11/06/2413632_kinomaniia_shte_zapochne_s_bulgarskiia_film_potuvaneto/","title":"\"Киномания\" ще започне с българския филм \"Потъването на Созопол\"","date":null,"text":"Новият български филм \"Потъването на Созопол\" на режисьора Костадин Бонев ще открие тазгодишното издание на \"Киномания\" на 13 ноември, съобщиха организаторите на фестивала. Вторият по големина кинофорум у нас ще представи над 60 заглавия в няколкото си програми из НДК и няколко софийски киносалона до края на ноември.\n\nСпециалните прожекциина киномания включват новия филм на Костадин Бонев по книгата на Ина Вълчанова \"Потъването на Созопол\", за който двамата получиха награда за сценарий на неотдавна отминалия фестивал \"Златна роза\", а Снежина Петрова - за главната роля. Във филма, който засяга един Созопол от близкото и не толкова минало, \"eдин човек купува десет бутилки водка и заминава за Созопол, където е прекарвал летата си. Той вярва, че когато допие последната бутилка, животът му ще се промени.\" В главните роли още са Деян Донков, Светлана Янчева, Стефан Вълдобрев и Васил Гюров, а прожекцията е от 19 ч. на 13 ноември в НДК.\n\n\"Чуй\" на изследователката Диана Иванова за радио \"Свободна Европа\" е интересната документална българска премиера на фестивала, която вади непознати кадри и документи от архива на Държавна сигурност, интервюира слушатели, журналисти и агенти на службите, имали за задача да противодействат една от най-вражеските радиостанции за комунистическия режим. Много от хората говорят за първи път в този филм, но целта му не е да обсъжда единствено отношенията му с ДС, а да изследва значението на феномена \"Свободна Европа\" и загубихме ли нещо оттогава, разказа пред \"Дневник\" режисьорката. Премиерата е в Кино \"Люмиер\" на 14 ноември, плюс още две прожекции в \"Дом на киното\" и Френския институт.\n\nОстаналите три специални прожекции са документалните филми на Георги Тошев за шведската попгрупа АББА, българската естрадна прима Богдана Карадочева и за актрисата Татяна Лолова, която ще отбележи своя юбилей с премиерата на филма на 25 ноември.\n\nпристига в няколко програми - италианска, френска и фестивал на фестивалите, като 45 от филмите в програмата могат да бъдат видени само на \"Киномания\". Сред заглавията, които изпъкват, са новата \"черна комедия\" на мексиканеца Алехандро Гонзасел Иняриту, който напуска територията на тежките драми \"21 грама\" и \"Вавилон\" за \"Бърдмен, или неочакваната добродетел на невежеството\", където Майкъл Кийтън е залязла екшън звезда със амбиции за пробив на Бродуей.\n\nНовото заглавие на Уди Алън \"Магия в полунощ\" с Колин Фърт и Ема Стоун отново традиционно ще бъде показано на \"Киномания\". \"Принизяването\" на Бари Левинсън с Ал Пачино и \"Майстор готвач\" на Джон Фавро и с участието на София Вергара, Скарлет Йохансон, Дъстин Хофман и Робърт Дауни-Джуниър привличат вниманието със звездните си екипи. Сред по-фестивалните предложения е италианския кандидат за чуждоезичен \"Оскар\" \"Човешкият капитал\", както и два документални филма, посветени на големите имена в киното Бергман и Пазолини.\n\nДетската програма е фокусирана около наследството на скандинавската детска литература с мумините на Туве Янсон, \"Емило от Льонеберя\" по Астрид Линдгрен, историите на Петсън и Финдъс и още 4 предложения. За детските прожекции в НДК всеки родител може да получи 2 безплатни детски билета към своя собствен. В допълнение \"Киномания\" предлага общ абонаментен билет за 28 филма, който обаче може да бъде закупен само до старта на фестивала. Повече подробности могат да бъдат намерени на http://www.kinomania.bg/.","summary":"45 от над 60-те филма в програмата ще могат да бъдат видени само на феста, а сред тях са новия български филм \"Потъването на Созопол\" с Деян Донков и Снежина Петрова и документалната премиера на Диана Иванова за радио \"Свободна Европа\" \"Чуй\".","language":"bul"}
{"url":"https://www.dw.com/bg/%D1%87%D1%83%D0%B6%D0%B4%D0%B8%D1%82%D0%B5-%D0%BC%D0%B5%D0%B4%D0%B8%D0%B8-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B0-22-%D1%84%D0%B5%D0%B2%D1%80%D1%83%D0%B0%D1%80%D0%B8/a-2598859","title":"Чуждите медии за България на 22 февруари","date":null,"text":"Швейцарските медии поместват в днешните си издания икономическа информация за България от различни сфери. По повод присъединяването на България и Румъния към Европейския съюз Финанц Нахрихтен /финансови новини/ отбелязва, че в последните години чрез множество приватизационни сделки и двете държави са подготвили икономиките си за Европа, а в рамките на самия Европейски съюз имат най-високи показатели на растеж. Което се обяснява с големината на потенциала за наваксване, особено в България. Работната заплата е едва 30 процента от средната за Европа, но нещата вървят осезаемо напред. Прогнозираният за тази година икономически растеж е 6 процента. За разлика от много западноевропейски държави България разполага дори с бюджетен излишък, който ще бъде използван за социални цели. Същото издание информира, че швейцарското дружество за интернет-сигурност ВИСеКей вече е представено на българския пазар. Дружеството е сред водещите световни предприятия в областта на високите технологии и предлага комплекси решения за интернет-сигурност. Дейността на ВИСеКей в България е свързана предимно с разработването на проекти за администрацията. Наред с другото цел е и изготвянето на решения за развиващия се сектор на електронното правителство, които да съответстват на практиките в Европейския съюз. Както казва ръководителката на представителството на швейцарската фирма в България Лиляна Петкова – тъй като България вече е член на ЕС, нараства потребността за повече интернет-сигурност и по-добър контрол на достъпа до данните. Ние се концентрираме върху проекти в сферата на държавната администрация, здравеопазването, менижмънта и финансите, т.е. в секторите, в които българската икономика се развива най-интензивно. С приложението на високите технологии в българското здравеопазване е свързана и статия в германския Лекарски вестник. Изданието разказва за спечеления от германските фирми Циско и ИЦВ пилотен проект за електронна здравна карта в България. Това съвсем не е първият случай, в който германски фирми разработват здравни карти за чужбина, уникалното е, че изнесената в чужбина техника всъщност е разработена специфично за германския проект за здравни карти. Посочва се и, че при въвеждането на електронните здравни карти България е била консултирана от бивш служител на федералното министерство на здравеопазването, а и за разлика от други страни като Франция, Великобритания или САЩ, усилията за електронизация на здравеопазването са все още в самото си начало. От излъчен по швейцарската телевизия обзор за експлоатацията на ядрена енергия от държавите-членки на Европейския съюз става ясно, че 16 от 27-те залагат на този вид енергия. На първо място с 59 реактора е Франция, следвана от Великобритания с 21 и Германия – 17. Посочва се още, че в Словакия и в новоприсъединилата се към Общността България в края на 2006-та са били изведени от експлоатация три стари реактора. Но в България вече има конкретни планове за строителството на нови мощности, в Румъния се строи, а и словашкото правителство обсъжда планове за нов реактор допълнително към общата с Хърватия ядрена централа. Германската телевизия МДР е излъчила филм за 55-годишния Румянко Пеев – човек с късмет, направил много успешна кариера като шоумен и във времената на ГДР, и след това. Той пристига с родителите си от България в Германия през 1965 година и още като студент открива таланта си да забавлява хората. След като се запознава с бъдещата си съпруга Мартина – модел и манекен, двамата правят дует и отбелязват още повече успехи след промяната – купуват си хотел, вила и дори един 500-годишен селскостопански двор, с които правят верига исторически заведения. Румянко имал и още идеи, се разбира от филма – като например за вечер на съветската дружба или за песенен маратон.","summary":"Електронното здравеопазване в България прави първите си стъпки с германско съдействие","language":"bul"}
{"url":"https://www.dnevnik.bg/razvlechenie/2006/08/10/276670_bulgariia_na_tri_moreta/","title":"България на три морета","date":null,"text":"Напоследък все по-често имам чувството, че чужденците ценят нашето фолклорно музикално наследство повече, отколкото ние самите. Но пък това звучи някак нормално - ние слушаме и се интересуваме от западните поп звезди (може би заради липсата на родни такива), те пък харесват уникалните за тях мелодии, които само ние можем да им дадем. Не ми се навлиза в дълбока и непозната материя, така че да си дойдем на думата. Тази седмица откриваме един страшно любопитен проект, идеята за който сама по себе си звучи налудничава - датчани свирят български фолклор, при това голяма част от изпълненията са... авторски! Казано с други думи - скандинавците композират традиционни наши парчета с неравноделни ритми и т.н. Черпят идеи и вдъхновение от това, което са чули и видели у нас, връщат се в студиото у дома си, записват новите си парчета, а в момента ние имаме \"уникалната възможност\" да ги чуем. Звучи наистина абсурдно, но пък е забавно.\n\nГрупата носи автентичното име \"Балкан транзит\" (няма как да не забележим очевидната аналогия с Ориент експрес), а самият проект носи уточнение Bulgarian Folk Music revisited в долния десен ъгъл на обложката. Идеята за всичко това се заражда през далечната 1988 г., когато част от членовете на бандата са на почивка на о-в Лимнос (Гърция). Те са впечатлени от музиката, която чуват в местната таверна, а след втората вечер се включват активно в културната програма на оркестъра, създавайки своеобразен фолк-джем сешън. Любовта им по-конкретно към българската музика датира от около средата на 90-те, когато се запознават с кавалджията Стоян Величков и примата Янка Рупкина. Е, срещата с подобни личности, пресъздаващи наистина най-впечатляващата част от нашия фолклор, няма как да ги остави безучастни и в момента петимата членове на \"Балкан транзит\" са се съсредоточили основно върху музиката, живяла през вековете на територията на България. Ето какво казват и самите музиканти за това, което правят: \"Влюбихме се в уникалния начин, по който вие в България създавате музика - със странните ритми, различните хармонии и широката гама от песни, представена от красива лирическа поезия, която съдържа в себе си хилядолетната история на страната ви. Много е интересно и това, че често в песните ви се разказва за живота на някой човек, което го превръща в истински герой и казва много за бита на хората по това време\". \"Балкан транзит\" наистина изглеждат очаровани от българския фолклор. В продължение на вече 16 години те изучават старателно наши песни и мелодии, консултират се с български музиканти, като особено много ценят приятелството си с Янка Рупкина и Манол Михайлов. Именно това обяснява и активното участие на двамата в композирането и записите на парчетата в настоящия албум. Народната прима пък се изявява и като авторка на песни и текстове, но това не е необичайно. Във фолклорната традиция най-добрите изпълнители често са били и създатели на нови песни и мелодии. Част от лириката е взета от народни стихове, а другата е дело на самите музиканти.\n\nНаистина трябва голяма смелост и богата информация и музикална култура, за да се впусне някой в подобно приключение. Особено пък, когато става дума за петима души от далечната Дания - хора, които са свикнали със съвсем други стандарти в музиката. На всичкото отгоре те дори успяват не просто да копират нашия фолклор, а да покажат и своя поглед върху него, да свържат корените на балканската музика със своите западни традиции. Както самите те казват, \"от запада донесохме електрическа бас китара, китара и акордеон, а оттук използвахме традиционни инструменти като тъпан, кавал и тарамбука. Когато съберете всички тези неща на едно място, имате арсенал, за да създадете наистина богат репертоар. Научихме много песни и мелодии, които разказват за сложната ситуация, в която страната ви се е намирала векове наред - люлка между запада и изтока. Това, което ни харесва, е и фактът, че вашият фолклор все още не е открит и превзет от маркетинговите стратегии на поп индустрията\". Е, тук можем да поспорим, а пък съм и сигурен, че скоро цяло Торино ще запее поп-фолк хита \"Карамел\" на Алисия, но това е тема за друг разговор. И така, парчетата в албума на \"Балкан транзит\" звучат наистина странно в първия момент, но бързо се свиква със саунда и могат да бъдат приятни. Проектът не е задължителен за феновете на фолклорната музика, просто е интересен.","summary":"изпълнител: Балкан транзит\r\nстил: бг фолклор\r\nформат: CD\r\nИздател: \"Гега ню\"","language":"bul"}
{"url":"https://www.dnes.bg/televizia/2017/09/11/bivsh-zatvornik-kifla-i-myrzeliv-laskin-vyv-fermata.352963","title":"Бивш затворник, кифла и мързелив Ласкин във \"Фермата\"","date":null,"text":"Анита Гъркова е на 20 години. Родена е в София, живяла е и в Пирдоп, но е израснала в Испания. Анита е професионален гримьор и никога не се разделя с куфарчето си с гримове. Винаги е с макиаж, защото иначе не се харесва. Държи изключително много на външния си вид - спортува 5 пъти седмично и яде само 7 храни. Нарушава режима си единствено в събота и неделя. Обича татуировките, а молитвата \"Отче наш\" на испански е изписана върху бедрото й. На рамото си има татуирана гейша. Обича и комплиментите, защото това й дава самочувствие. Има сериозен приятел. За себе си казва, че се наслаждава на живота и е позитивна, \"но ако някой ме засегне – ще го накълва\". Признава, че е \"малко кифла\" и е свикнала да живее с удобства. Снимка: Фермата\n\nТретият сезон на \"Фермата\" със сигурност ще се окаже най-екстремният досега. Участниците го усетиха веднага, защото ще трябва да изградят всичките си удобства сами, а първата вечер прекараха под открито небе. Те нямат подслон, легла, огнище, баня и ток.\n\nОще на старта участниците преживяха и първото си изпитание. Задачата им бе да стигнат с лодки, разделени в два отбора, до мястото, на което ще изградят новия си дом.\n\nПривилегията да разпределят участниците в отбори и да бъдат техни капитани получиха най-възрастните сред тях – Дарина и Гечо. Извън състезанието останаха Иван Гинчев и Анита, тъй като не бяха предпочетени в отборите, но за сметка на това те получиха имунитет от ратайство и лукса да спят в легло с възглавници през нощта.\n\nПърви до брега стигнаха Диана, Станислав, Ивона, Тома, Елена, Алек, Виолета и Иван Сапунджиев от отбора на Гечо, а наградата им бе да излъчат двама от отбора си, които да се сдобият с имунитет за стартовата седмица.\n\nУчастниците получиха нелеки задачи от наставниците си Бети и Николай. За да облагородят суровите условия за живот във фермата, те трябва да направят огнище, зимник и кът за занаяти. Свикнали да приемат удобствата на съвременния начин на живот за даденост, фермерите останаха изненадани от новините, че ще имат питейна вода само за първите 10 дни от престоя си, че единствената готова постройка е къщата на фермера, и че ще се изхранват от малката зеленчукова градина и риболов.\n\nПълен непукизъм пък демонстрира Иван Ласкин, който след избора на Дарина да бъде в неговия отбор, си полегна да спи на тревата.\n\nТази вечер зрителите ще видят първия масов дуел, като мъжете и жените ще се състезават отделно. Прагът на \"Фермата\" пък ще бъде прекрачен от политика и икономист Владо Каролев.\n\nКастът тази година е събрал хора с различни характери и съдби, които със сигурност ще предизвикат дискусии и извън рамките на шоуто. Със сигурност една от най-колоритните участнички ще бъде македонката Диана Миличевич, която ще разкрие как се живее в западната ни съседка с българско самосъзнание и какви лъжи се насаждат още от училище за България.\n\nВижте всички участници и любопитни подробности от техния живот в галерията ни.","summary":"Участниците сами ще градят условията си живот | Dnes.bg","language":"bul"}
{"url":"https://www.dnevnik.bg/print/arhiv_pari/2005/03/01/1326462_biovet_-_luvcheto_se_gotvi_za_skok/","title":"Биовет - лъвчето се готви за скок","date":null,"text":"Стартира изграждането на зелено на собствен когенерационен завод за комбинирано производство на ток и пара. Това е уникално съоръжение и е първото в България от този вид. През 2002 г. Биовет става собственик и на завода за производство на ензими в Ботевград, с което обогати търговската си листа ВСИЧКО започна от едно недоразумение. Тръгнах за фармацевтичния завод Биовет в Пещера доста резервирана. Такава беше и нагласата на изпълнителния директор на дружеството Ангел Желязков.Повечето фирми предпочитат да купуват крайния продукт, но ние инвестираме и се специализираме в самия технологичен процес. Регистрацията на всеки продукт е първата стъпка при предлагането му на силно регулираните западноевропейски пазари. Така накратко Ангел Желязков ме запозна както с производствения процес, така и с политиката на дружеството. След това ме представи на Васил Батаклиев - технолог оперативно управление на производството, който имаше за задача да ме запознае с цялостното производство. На пръв поглед всичко изглеждаше съвсем обикновено, но попадайки в най-стария производствен корпус, построен през 1961 г., видях, че всъщност процесът в него е напълно автоматизиран и е много динамичен. Изненадата ми беше голяма, когато установих, че само двама-трима души обслужват целия процес и се взират в компютрите. Технологията е последна дума на техниката, а информацията се следи в реално време. Тенденцията е към максимална оптимизация на цялостното производство. От разговора си с Васил Батаклиев разбирам, че инвестиционната политика на Биовет се реализира не само чрез модернизация, реконструкция и въвеждане на модерно оборудване в съществуващите производствени мощности, но и чрез изграждане на нови, както и въвеждането на нови продукти. Разбирам още, че българската компания има предимство пред конкурентите си в бранша, защото инвестира и усъвършенства в най-трудоемкия и скъп процес от производството - ферментацията. Видях всеки от трите ферментационни корпуса. Различни по големина и капацитет, всеки от тях е специализиран в производството на определен продукт. Най-важен обаче е контролът на качеството на продукцията, подчертава Васил Батаклиев. В помещенията за качествен контрол единствен има думата директорът. Негово право е да разреши или да спре производството на продукцията. Пътьом видях и възстановения склад за готова продукция, който изгоря миналата година. От пожара нямаше и помен, а помещенията бяха наредени като аптека, все пак заводът е производител на фармацевтични субстанции за селското стопанство и хуманната медицина.Най-интересно беше влизането в корпуса за готови лекарствени средства, който е изграден и работи съгласно изискванията на Добрата производствена практика /GMP/. За да видя какво се случва в него, трябваше да облека специално облекло, шапка и обувки. Достъпът до този корпус е много селективен. Попадайки обаче в него, имах чувството, че съм в Космоса. Тук всичко е херметическо затворено. За работниците са осигурени максимално добри условия за отдих и работа по време на престоя им в оперативните зали. Всъщност такива са условията във всеки от корпусите. Не бях изненадана, защото тук работят предимно млади хора. Оказа се, че политиката на фирмения мениджмънт е насочена към оптимизиране на цялостната дейност не само чрез модернизация и реконструкция на производствените съоръжения, но и чрез привличане на млади и висококвалифицирани кадри. Във фармацевтичния завод работят над 800 души. Повечето от тях са възпитаници на УХТ- Пловдив и ХТИ-София. Разбрах, че за да научиш нещо повече за българска компания, която е сред световните лидери в своя бранш, просто трябва да отидеш и да видиш Биовет в Пещера. . Българската фирма има предимство пред основните си конкуренти в бранша,защото инвестира в технологичния процес","summary":"След приватизацията на компанията през май 2000 г. над 25 млн. EUR са инвестирани в машини, съоръжения, технологии и регистрация на продуктите.","language":"bul"}
{"url":"https://www.dnevnik.bg/sviat/2012/01/30/1755547_sarkozi_shte_spasiava_rabotni_mesta_chrez_socialen_dds/","title":"Саркози ще спасява работни места чрез \"социален ДДС\"","date":null,"text":"Интервюто с президента беше излъчено в праймтайма в неделя по осем телевизионни канала\n\nФренският президент Никола Саркози използва неделното си интервю в праймтайма, за да представи мерки за стимулиране на заетостта и конкурентоспособността, които да прокара през парламента преди изборите през април, съобщи Reuters. Саркози заяви, че ще вдигне ДДС от 19.6 на 21.2% от октомври, за да се компенсират намалените приходи от социалните осигуровки, които компаниите плащаха.\n\nМярката, за която президентът намекна в новогодишната си реч, има за цел да намали разликата в конкурентоспособността с Германия, но рискува да разгневи гласоподавателите.\n\nСаркози заяви още, че ще създаде индустриална инвестиционна банка през февруари с капитал в размер на милиарди евро, която да отпуска кредити на малкия и средния бизнес, тъй като тези предприятия трудно намират финансиране. Освен това компании с над 250 служители ще бъдат задължени да наемат стажанти, които да са поне 5% от персонала в опит за справяне с младежката безработица.\n\nСпоред Саркози негово задължение е да задържи обявяването на кандидатурата си до възможно най-късно. Reuters коментира, че интервюто, излъчвано едновременно по осем телевизионни канала, изглежда е трябвало да представлява отговор на редицата публични изяви на Франсоа Оланд, кандидата на социалистите, който е фаворит в социологическите проучвания.\n\n\"Трябва да защитаваме заетостта, да я ценим\", заяви Саркози, за когото очевидно е станало ясно, че предложенията му от края на миналата година за намаляване на дефицита няма да спасят страната от намаляване на кредитния й рейтинг. \"Убеден съм, че това решение ще спаси работни места и е единственият надежден начин да спрем аутсорсинга\", каза президентът за т.нар. социален ДДС, който трябва да намали средствата, които фирмите дават за социално осигуряване.\n\nСаркози, който стана на 57 години в събота, заяви, че данъкът върху финансовите транзакции, който трябва да бъде въведен през август, ще определи данък от 0.1% върху транзакциите във френски ценни книжа. Президентът не даде повече детайли по време на интервюто, но по-късно правителствен източник заяви, че данъкът ще бъде насочен към акции, а не облигации и може да осигури приходи от милиарди евро годишно.\n\nСпоред Reuters през последните месеци Саркози се опитваше да представи по-строг президентски маниер, след като беше критикуван заради своето по-неформално поведение. Затова той се придържаше към по-техническата реторика в неделя. Освен това той често даваше Германия за пример, който Франция трябва да следва. Агенцията коментира още, че президентът опитва да подготви обществеността за \"честна\" кампания, в която той ще признае грешките си и ще опита да убеди французите, че страната е в най-добрите ръце, които ще я извадят от икономическата нестабилност.\n\n\"Миналата година казах на французите, че се намираме в историческа криза. Никога в историята си Франция не е била в подобна ситуация. Опитваме се да спрем кризата, която би могла да съсипе първо еврото, а след това Европа и света\", каза Саркози. Според президента мерките, вече предприети от Европа и правителството в Париж са върнали Франция и останалите държави на континента от ръба на пропастта.","summary":"Президентът предлага увеличение на ДДС от 19.6 на 21.2% от октомври, за да се компенсират намалените приходи от социалните осигуровки, които компаниите плащаха.","language":"bul"}
{"url":"https://www.dw.com/bg/%D0%BC%D0%B5%D1%80%D0%BA%D0%B5%D0%BB-%D0%B5-%D0%B2%D0%B8%D0%BD%D0%BE%D0%B2%D0%BD%D0%B0-%D0%B7%D0%B0-%D0%B2%D1%81%D0%B8%D1%87%D0%BA%D0%BE/a-45386109","title":"Меркел е виновна за всичко?","date":null,"text":"Около германския вътрешен министър Хорст Зеехофер от ХСС („сестринска партия“ на ХДС на Ангела Меркел) напоследък беше настъпило подозрително затишие. След летните скандали, които поставиха на карта десетилетното партньорство на двете консервативни партии, страстите осезаемо се охладиха. Но ако канцлерката Ангела Меркел си е мислела, че най-страшното вече е минало – лъгала се е.\n\nЕто, че сега Зеехофер обяви въпроса за миграционната политика на Германия за „майката на всички проблеми\". И изброи всичко, което се случи през трите години, откакто думите на Меркел „Ще се справим\" станаха мото на една относително либерална бежанска политика: разлом в обществото и възход на популистката партия „Алтернатива за Германия”, която вече събира сериозна електорална подкрепа вдясно от двете консервативни партии ХДС и ХСС. Авторитетът на традиционните партии в Германия за все повече германци вече е уронен.\n\nНаистина ли всичко това се дължи единствено на бежанската политика? Въпросът е комплексен и няма лесен отговор. Най-близко до истината навярно ще бъде заключението, че приемът на бедстващи хора от цял свят в Европа катализира многобройни, отдавна тлеещи конфликти: Изтокът срещу Запада, либералната срещу направляваната демокрация, споровете за ролята и значението на правовата държава, социалните проблеми. Все по-очевиден обаче става един факт, който Зеехофер явно искаше да изтъкне за пореден път: колкото и ужасяващи да са изстъпленията и преследването на бежанци в Кемниц през миналата седмица, политиката на канцлерката по отношение на бежанците и политическото убежище вече няма подкрепата на мнозинството – нито в Германия, нито в Европа.\n\nС няколко дни закъснение става ясно, че дори и за случилото се в Кемниц политиците от консервативните партии не могат да намерят общ език. Канцлерката говори за „насъскване и лов\" на мигрантите, но нейният съпартиец, министър-председателят на Саксония (където се намира Кемниц) ѝ възразява в пряк текст. Хорст Зеехофер също казва, че разбира хората, които са разгневени от убийството на един германец, което по всяка вероятност е било извършено от кандидати за убежище.\n\nЗасега все още няма никакъв успех\n\nВ затворен кръг Меркел открай време повтаря, че през 2017 година се е кандидатирала отново за канцлерка единствено поради загрижеността си за разединеното общество и за разнебитения ЕС. Година по-късно става ясно, че тя не е постигнала никакъв напредък по тези два кръга от проблеми. Европа издига на власт популисти (Италия), все повече затъва в национализми (Великобритания, пък и други), извива ръцете на правовата държава (Полша). А в Германия недоволните, екстремистите, враговете на демокрацията и вътрешните противници на канцлерката намират общ знаменател: Меркел е виновна.\n\nМеркел все още се удържа на върха единствено поради това, че ерозията в други партии е по-силна от тази в ХДС. Това важи особено за социалдемократите и за ХСС в Бавария. Но още колко дълго ще издържи така? Човек вече има чувството, че Меркел се барикадира в канцлерството – а това е тревожен знак. В продължение на десет дни цяла Германия гледа към Кемниц, наблюдава разгневени граждани, десни екстремисти, които насъскват и са готови за насилия, прояви на открити симпатии за нацистки лозунги. Но вижда и една могъща контра-демонстрация, един рок-концерт и събралите се на него хора, които се тревожат далеч не само от бежанската политика, но и от настроението в страната, от обществото, от бъдещето на демокрацията. А Меркел? Тя все някой ден ще отскочи до Кемниц – може би през октомври, още няма дата.\n\nВ канцлерството става все по-самотно.","summary":"Миграционната политиката на Меркел е \"майката на всички сегашни беди\", заяви вътрешният министър Зеехофер, намеквайки, че тя вече няма подкрепата на мнозинството – нито в Германия, нито в Европа. Коментар на Йенс Турау.","language":"bul"}
{"url":"https://www.dnevnik.bg/sviat/2015/06/18/2555260_kak_edna_strana_napuska_evroto_i_oshte_5_vajni_vuprosa/","title":"Как една страна напуска еврото и още 5 важни въпроса за Гърция","date":null,"text":"Днес в Люксембург започва редовна среща на финансовите министри от еврозоната и измъкването на Гърция от пропадане в пропастта на фалита е най-горещата тема, макар да няма сделка с Атина, която Еврогрупата да обсъди и одобри.\n\nСпоред \"Асошиейтед прес\" в момента има 6 основни въпроса около гръцката драма:\n\n1. Как една страна напуска еврото?\n\nТехнически погледнато, няма как. Процесът е напълно непознат. Договорите на ЕС позволяват някой от членовете да го напусне, но няма механизъм само за напускане на еврозоната.\n\nТеоретично, ако всичките 19 страни от зоната се съгласят, че е време Гърция да премине към друга валута, може да се преговаря как точно да стане това. Има мнения, според които гърците ще трябва да напуснат и Европейския съюз.\n\n2. Кога е преломният момент?\n\nКогато Европейската централна банка реши да прекрати аварийното кредитиране на гръцките банки, твърди Жолт Дарвас от института \"Брьогел\" в Брюксел, това може да се случи при масово теглене на депозити от тези банки и ЕЦБ реши, че не иска повече да рискува да излива пари в тях. Опасенията от щурмуване на банковите офиси от хора и фирми ще се засилят, когато стане напълно ясно, че страната ще пропусне плащането на вноската си по заеми от МВФ на 30 юни.\n\nЕЦБ може да отреже гръцките банки и ако Атина не си плати на съответните дати през юли и август.\n\n3. Какво ще се случи тогава?\n\nБанките най-вероятно ще трябва да затворят за няколко дни. Когато заработят, правителството вече ще е въвело лимити върху размера на парите, които могат да се теглят и изнасят от страната. \"Хората ще си искат парите, банките няма как да им ги изплатят, гърците ще опитат да трупат парите у дома, няма да плащат данъци и цялата финансова система ще замре\", обяснява Дарвас.\n\n4. Как Гърция може да избегне такава катастрофа?\n\nРазбира се, като си плаща навреме дълговете. Другият вариант е по-скоро за ограничаване на щетите – чрез тайно подготвяне на излизането от еврозоната. Малка група официални лица може да организира всичко и да го приложи много бързо. Партньорите от еврозоната ще бъдат информирани броени часове преди гърците да си тръгнат, казват Роджър Бутъл, ръководител на анализаторската група Capital Economics. Населението ще научи последно.\n\n5. Какви пари ще използва Гърция?\n\nВариантите основно са два – завръщане към драхмата или въвеждане на нова валута. И в двата случая съдбоносен е мащабът и там са най-големите предизвикателства. Ирак се изправи пред такива, когато едва 3 месеца след американската инвазия срещу Саддам Хюсеин въведе нов динар. \"Ще имат нужда от огромен обем пари, и то веднага. Голямо предизвикателство е и транспортирането им. За страна с размерите и географията на Гърция ще са нужни много полиция и дори армия, за да стигнат парите в брой навсякъде. Логистично задачата е много тежка\", обяснява Дарвас.\n\n6. Какво ще се случи с дълговете?\n\nЗадълженията няма да изчезнат просто така и не е ясно дали и колко от тях ще бъдат обърнати в новата валута. Гърците почти сигурно ще опитат да предоговорят условията по тях и да ги подложат на реденоминиране. Голямото предимство за Атина е, че вероятно почти всички видове заеми ще бъдат отписани от кредиторите. Дарвас обаче напомня, че въпросът с дълговете е технически и може да се уреди, докато икономическите щети от излизането от еврото, рухването на БВП и експлозията на безработица ще бъдат далеч по-болезнени.","summary":"Според \"Асошиейтед прес\" в момента има 6 основни въпроса около гръцката драма.","language":"bul"}
{"url":"https://www.dw.com/bg/%D1%81%D0%B0%D0%BC%D0%BE-%D0%BB%D0%BE%D1%88%D0%B8-%D0%BA%D0%B0%D1%80%D1%82%D0%B8-%D0%BB%D0%B8-%D0%B4%D1%8A%D1%80%D0%B6%D0%B8-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF/a-19257746","title":"Само лоши карти ли държи Доналд Тръмп?","date":null,"text":"1. Тръмп не е Клинтън\n\nБившата външна министърка и първа дама Хилари Клинтън е неизбираема не само за републиканците - много независими демократи също имат сериозни резерви към нея. Тя олицетворява почти династичното разбиране за политически елит. Човек като нея, който дълги години е заемал високи обществени постове, неминуемо прави и редица грешки, които сега могат да бъдат използвани срещу нея. Преди всичко тъй нареченият \"мейл-скандал\" дава ясна представа за най-големия ѝ проблем - арогантността на властта, с която тя претендира за привилегии. Тази тема щеше отдавна да е забравена, ако Хилари Клинтън се беше извинила навреме. Срещу кандидатурата на бившата сенаторка от Ню Йорк играе и темата за сексизма.\n\nВярно е, че понякога Доналд Тръмп говори безсмислици и си противоречи във всяко изречение. Но той говори така, че всеки го разбира. Никой не е принуден да отваря речника, за да разбере неговите сложни изречения. И тъй като хората го разбират, те чувстват, че ги вземат насериозно и са разбрани.\n\nЕкстрадирани от САЩ мексиканци протестират срещу Тръмп\n\nНа пръв поглед това звучи безсмислено. Но именно поради факта, че Доналд Тръмп постоянно изпада в противоречия по дадена тема, много хора имат усещането, че той е честен. В една изборна борба, при която много от изявленията са насочени към определени целеви групи, за мнозина автентичността на кандидата е по-важна от премислените концепции, които често са безлични и звучат като научени наизуст.\n\n4. Постигнатото от него се вижда\n\nПочти всеки ден на бял свят излизат детайли, които доказват недвусмислено, че бизнесът на мултимилионера от Ню Йорк отдавна не върви толкова добре, както го представя той. Досега обаче тези информации изобщо не вредят на неговия имидж на успешен бизнесмен. И това се дължи на факта, че неговото, в голямата си част, наследено богатство просто се вижда: игрища за голф, казина и, не на последно място, помпозните кули Тръмп.\n\n5. Не се страхува от врагове\n\nЗа мнозина тирадите, обидите и изцепките на Тръмп са доказателство, че той не се страхува да си създава врагове. Затова той използва жестове и представя визии в отговор на страховете и несигурността на своите поддръжници. Доналд Тръмп визира една емоционална Америка, която се дефинира на първо място с капсулирането и разграничаването от \"другите\". Тоест модела, по който тъгуват мнозина. Те не искат никакви въпроси, никакви призиви и сътресения, а прости отговори.\n\n6. Всичко да си остане, както никога не е било\n\nИндуистки огнен ритуал в подкрепа на кандидатурата на Тръмп\n\nТръмп мечтае за една извисена Америка. Той отказва да приеме факта, че живеем във все по-глобализиращ се свят. Тръмп е единственият в тази изборна борба, който предлага лек срещу страха от промените. С призива си \"Нека направим Америка отново велика\", той намери прост лозунг, зад който могат да се обединят всички, които се страхуват, че благосъстоянието не може да бъде запазено за дълго. Доналд Тръмп олицетворява персонализирания отказ от глобализацията. Прокламираната от него ограда по границата с Мексико се превърна в символ на този отказ.\n\n8. Тръмп - логичният отговор на несъгласните\n\nОт края на 1970-те години Републиканската партия се разви в една посока, която е обидна за много от традиционните ѝ избиратели. И феноменът Тръмп е отговорът на това развитие. Републиканската партия го създаде сама чрез антиправителствения си курс и фокусирането си върху икономическите елити. Класическите избиратели от средната бяла класа страдат от този курс на глобализация и конкуренцията на нископлатените имигранти. Всъщност, неконсервативните принципи на партията на Линкълн бяха отслабени от собствения екстремизъм. И по този начин създадоха Доналд Тръмп.\n\n9. Последен шанс за белия американец\n\nСредната бяла класа в Америка вече не играе екзистенциална роля за демократите. Републиканците обаче трябва да си подсигурят нейните гласове, за да могат изобщо да спечелят. Най-късно през 2050 година мнозинството от американците вече няма да е бяло. И тези избори вероятно са едни от последните, в които белият американец от средната класа все още може да окаже влияние. И нито един друг кандидат досега не бе в състояние да използва за себе си копнежите, страховете и надеждите на бялата средна класа, както Доналд Тръмп\n\nВ политическите среди във Вашингтон напоследък се говори, че е малко вероятно Доналд Тръмп да спечели. Затова пък е много вероятно Хилари Клинтън да загуби.","summary":"Непрестанно ни внушават, че Доналд Тръмп не трябва да става президент на САЩ, защото докара света до катастрофа. Инес Пол обаче откри няколко тези, които говорят в полза на републиканския кандидат.","language":"bul"}
{"url":"https://www.dw.com/bg/%D0%B7%D0%B0-%D0%BF%D0%B0%D1%80%D1%82%D0%B8%D0%B9%D0%BD%D0%B8%D1%82%D0%B5-%D0%BF%D1%80%D0%B5%D0%BF%D0%B8%D1%80%D0%BD%D0%B8-%D0%B8-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%BA%D1%83%D0%BB%D1%82%D1%83%D1%80%D0%B0-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F/a-2595739","title":"За партийните препирни и политическата култура в Германия","date":null,"text":"Бяха времена, когато политиците от Християнсоциалния съюз, социалдемократическата, свободно-демократическата партия и партията на зелените се упрекваха взаимно все още само в неразумност и безотговорност. Най-обидните обиди, произнасяни в парламента, бяха така да се каже, все още безобидни, изключая само прочулата се фраза: “С ваше позволение, господин президент, вие сте идиот”, изречена от един депутат на име Йошка Фишер, днес федерален министър на външните работи.\n\nВ ония времена, когато Бундестагът все още беше арена на политическата “спортна борба”, както бе казал бившият федерален канцлер Хелмут Шмидт, тогава също имаше дялкане и калайдисване, изпускаше се и по някоя по-груба дума – не беше съвсем необичайно политическия противник да се приравни, да речем, с терориста. Но защо ли политическите словесни схватки в Германия в края на 20-ти век сега ни се струват едва ли не вълнуващи?\n\nПолитически лагери със съответните ожесточени битки помежду им винаги е имало във Федералната република. Остротата и преувеличението са част от инструментариума на политическите спорове. Когато зад тях стоят лични убеждения и когато се спори по същество, дори и по-суровата дискусия не вреди на политическата култура. Обратното, страстта придава по-голяма убедителност на политическия спор. Само че точно дискусиите вече ги няма в Бундестага. Истинската политика отдавна се прави от комисии и комитети; телевизионите толк-шоута и изявите в медиите във или пред партийните централи изместиха германския парламент като политическа сцена. Цени се “добрия”, парлив или пиперлив цитат, независимо от евентуално унищожителното му въздействие върху общността на демократите. Тази общност се подкопава от оклеветяването на противниковия политически лагер.\n\nВ безскрупулния стремеж да се привлече вниманието преди следващите избори, политическите актьори губят от поглед действителната си цел, ако все още изобщо имат такава – нещо, в което германските избиратели все повече се съмняват. Шефът на християнсоциалния съюз упреква правителството, че било виновно за засилващото се влияние на дясноекстремистката национална партия, защото не предприемало достатъчно мерки срещу безработицата. Управляващата социалдемократическа партия на свой ред отхвърля предложението на опозицията за пакт срещу безработицата, окачествявайки го като лицемерие и морална поквара, тъй като, видите ли, опозицията искала да ореже правата на трудещите се. Един от кандидатите на християндемократическата партия за следващия Ландтаг намира пък, че визовата афера около Йошка Фишер била “най-ужасното нарушение на човешките права от 1945 година насам”, докато отговорният външен министър на свой ред косвено упреква критиците си в расизъм. Генералният секретар на християнсоциалния съюз пък не се стеснява да стовари вината за неотдавнашното жестоко убийство на едно дете върху федералния канцлер, защото след последния подобен случай не бил затегнал законите срещу извършители на сексуални престъпления.\n\nВсе едно дали става дума за десния екстремизъм, безработицата, педофилията или пък престъпността на каналджийските банди, във всеки случай се създава впечатление, че проблемът ще се реши, ако бъде победен политическия противник. Все по-оспорваните резултати от изборите очертават в последно време представата, че политическите лагери и фронтове закостеняват. Заедно да се търсят решения, изобщо да се търсят допирни точки – този модел, изглежда, вече не съществува. Някак си все се набира мнозинство в подкрепа на собствената позиция, както отново доказаха наскоро изборите за Ландтаг в Шлезвиг-Холщайн. Макар че именно разделението на електората можеше в този случай да се възприеме като повеля за образуването на голяма коалиция. Вместо това страните си отправят взаимни упреци в неспазване или пък злоупотреба с основни демократически права.\n\nВ страна с 5 милиона и 200 хиляди безработни и нарастваща детска бедност хората очакват от политиците отговори, а не клеветене, не криминализиране или оскандализиране на политическия противник. Ако политиката продължи да не намира решения, безучастието към изборите и апатията към политиката ще нараснат, нещо повече. От това ще спечелят екстремистки партии с прости пароли. Райнхард Бютикофер от партията на зелените беше казал: “Който систематично използва опетняването на реномето като политическо средство, озлочестява демокрацията.” Вярно е. И важи за всички.","summary":"Тонът между политическите партии в Германия все повече загрубява; политическите дебати все повече са белязани от лични упреци и оклеветяване. Германските избиратели очакват от политиката решения на насъщни проблеми, а не безплодни боричкания.","language":"bul"}
{"url":"https://www.dw.com/bg/%D1%81%D0%BF%D0%BE%D1%80%D0%B5%D0%B4-%D0%BC%D0%BD%D0%BE%D0%B7%D0%B8%D0%BD%D0%B0-%D0%BF%D0%B0%D0%BB%D0%B5%D1%81%D1%82%D0%B8%D0%BD%D1%86%D0%B8-%D0%BB%D0%B8%D0%B4%D0%B5%D1%80%D1%8A%D1%82-%D0%B8%D0%BC-%D1%8F%D1%81%D0%B5%D1%80-%D0%B0%D1%80%D0%B0%D1%84%D0%B0%D1%82-%D0%B5-%D0%B2%D0%B8%D0%BD%D0%BE%D0%B2%D0%B5%D0%BD-%D0%B7%D0%B0-%D1%85%D0%B0%D0%BE%D1%81%D0%B0-%D0%BF%D1%80%D0%B5%D0%B7-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D1%81%D0%B5%D0%B4%D0%BC%D0%B8%D1%86%D0%B8/a-2592827","title":"Според мнозина палестинци лидерът им Ясер Арафат е виновен за хаоса през последните седмици.","date":null,"text":"Докладът на разследващата комисия стига до недвусмисленото заключение, че трябва да се сложи край на насилието срещу Израел и призовава палестинския президент Арафат да вземе сурови мерки.\n\nАнархията през последните седмици стана възможна единствено, защото палестинската автономна власт и президентът Арафат пропуснали да сложат края на хаоса чрез ясни политически решения. Конкретното обвинение гласи: автономната власт не е използвала правните норми за действия срещу бунтуващите се органи на сигурността. Вместо това властите са се опитали да търсят вратички и да решават проблемите с помощта на семейните кланове. Това описание се подкрепя от шефа на тайната служба в Газа Амин ал Хинди в доклада с думите: ”Никой не бе изправен пред съд, когато нарушаваше нормите, защото норми нямаше. А откакто няма целеви директиви за службите, те работят, както им скимне на командирите им. Те сами се стремят към разширяване на правомощията си. Скритата безработица в службите и инфлационният брой на служителите в службите зе сигурност водят дотам, че се разпилява работната сила на много хора”.\n\nВ ивицата Газа и на Западния бряг работели много и различни служби за сигурност. Една част от тях били подчинени пряко на президента Арафат. При редица други компетенциите не били ясно регламентирани. Критиците твърдят, че Арафат по този начин циментирал властта си. През последните седмици сред палестинското ръководство се разгоря спор по компетенциите, персоналната политика и необходимите реформи. Ситуацията ескалира, след като палестинци за известно време похитиха чужденци, окупираха правителствени сгради и подпалиха полицейски участъци.\n\nМакар и представеният сега доклад да е поръчан още преди безредиците, той се намесва в създалата се ситуация. Докладът обаче също така се занимава с насилието, насочено срещу израелската окупация и срещу цели в Израел. По този въпрос например ясна позиция пред Комисията зае вътрешният министър Чакам Балауи с думите: ”Забранено е да се изстрелват ракети или да се стреля от къщи. Това е върховният интерес на всички палестинци, който не би следвало да се нарушава. Защото резултатът от подобно насилие е винаги варварски контраудар от израелската окупационна армия. Онези, които прилагат насилие, не представят народа или нацията. Те не се замислят за общото благо.”\n\nПалестинската разследваща комисия води за съставянето на доклада си много разговори миналия месец. Поканени бяха между другото премиера Корая, командири от службите за сигурност и активисти на организацията Ал Фатах. Резултатът е налице вече от няколко дни насам, но бе публикуван една сега, след като положението по отношение на сигурността в палестинските територии се поуспокои.\n\nИзраелският всекидневник ”Аарец” цитира във вчерашното си издание от резултатите. Журналистът Арнон Регулар обясни по израелското радио извода, до който е стигнал:\n\n”Моето впечатление е, че има известен копнеж по някакъв друг вид правителство. Не става толкова дума за личността на Арафат, колкото за онова, което се случва в действителност, каква е същината на палестинското общество днес. А в това отношение има копнеж към промяна.”\n\nОсвен това докладът сочи, че въпреки хаоса, палестинската шуро-баджанащина и израелската окупация все още н ивицата Газа и на Западния бряг има демократични правила на играта. Представата за изцяло автократична система, с която обича да си служи израелското правителство, само отчасти отразява си","summary":"Докладът на една палестинска комисия издига искане за спазване на правните норми. Подробности от Торстен Тайхман в Тел Авив:","language":"bul"}
{"url":"https://www.dw.com/bg/%D0%B8%D0%B7%D1%82%D0%BE%D1%87%D0%BD%D0%B0-%D0%B5%D0%B2%D1%80%D0%BE%D0%BF%D0%B0-%D0%B8-%D0%BA%D0%B8%D1%82%D0%B0%D0%B9%D1%81%D0%BA%D0%B8%D1%82%D0%B5-%D0%BC%D0%B8%D0%BB%D0%B8%D0%B0%D1%80%D0%B4%D0%B8/a-44671905","title":"Източна Европа и китайските милиарди","date":null,"text":"Влиянието на Пекин в Източна Европа нараства. Това се видя много добре и на провелата се в София среща на върха между Китай и страните от Централна и Източна Европа, т.нар. формат 16 + 1, посочва германското списание \"Фокус\".\n\nОт 2012 година Китай използва този форум, за да стъпи в Източна Европа - регион, който е силно ориентиран към Запада и в който отчасти се гледа критично на Китай. Източноевропейските страни-членки на ЕС са доволни, че по този начин се превръщат в равностоен партньор на Китай - подобно на големите западноевропейски страни. Към това се прибавят и огромните финансови средства, които Китай обещава на 16-те: само през 2016 и 2017 китайските инвестиции в региона са достигнали 9,4 милиарда долара. От тях малко над половината са били направени в страните от Западните Балкани, четем в публикацията.\n\nКредитите преследват и други цели\n\nОсобено атрактивни в това отношение са инфраструктурни проекти и кредити, които не зависят от одобрението на Брюксел и неговите тромави програми за финансиране. Опростените критерии за отпускане на такива кредити крият опасността от възникването на един вид \"стратегическа корупция\", пряко или индиректно крепяща същестуващите режими в тези страни. Наблюдателите виждат този ефект например в кредита в размер на 1,7 милиарда долара, отпуснат на Унгария за железопътен проект от Китайската банка за развитие.\n\nПо този начин Китай си изгражда един пояс от благоразположени към него страни, които той използва като инструмент за оказване на влияние върху ЕС или за по-нататъшното му разединение. Най-вече нестабилната политическа ситуация в Източна Европа, и особено в страните от Западните Балкани, стимулира китайците да работят над новия път на коприната, заобикаляйки напълно Брюксел, четем в публикацията на \"Фокус\".\n\nПо-нататък изданието обяснява как точно изглежда отпускането на кредити от Китай за отделните проекти. Кредитите, отпускани най-вече за транспортни и енергийни проекти, обикновено покриват до 85 процента от общите разходи. Те са с дълги погасителни периоди (20 години) и изгодни лихви (около 2 процента). Те не минават през ситото на задължителните за Брюксел тръжни процедури, затова и правителствата на съответните страни са склонни да преглътнат това, че покрай парите кредиторът пробутва на кредитополучателя своя работна ръка и свое техническо оборудване за изпълнението на проекта. А веднъж задлъжнели, страните от региона започват да се въздържат от остри критики към Пекин.\n\nТърговският обмен между Китай и страните от региона нараства много бързо. И все пак големите инвестиици все още се бавят, пише \"Фокус\". Изданието цитира българския министър на икономиката Емил Караниколов, според когото през 2017 година Българската банка за развитие е подписала с китайски финансови институции кредитни споразумения за над 100 млн. евро. Парите са предназначени за проекти в секторите транспорт, възобновяеми енергийни източници, строителство, селско стопанство, промишленост и други. Отделно от това българското Министерство на регионалното развитие преговаря с потенциални китайски инвеститори, които имат интерес от сътрудничество в пътната инфраструктура на територията на България. Говори се и за бъдещи инвестиции в българското земеделие. Освен това Китай изглежда има интерес и към изграждането на ядрени реактори в България и Румъния.\n\nДобре дошло за българското правителство\n\nЗа българското правителство, редовно критикувано от Брюксел за лошото функциониране на съдебната система и недостатъчните резултати в борбата срещу корупцията, китайските инвестиции (особено в инфраструктурата) са добра алтернатива на европейските структурни фондове. Китайските кредити могат да дадат тласък на редица инфраструктурни проекти, зад които не стоят непременно икономически съображения, и които се одобряват в твърде съмнителни процедури. От това полза извлича силно изразената олигархична система, която по този начин укрепва допълнително, пише \"Фокус\".\n\nДокато ЕС, изживяващ в момента най-тежката криза в своята история, е зает с бъдещето си, със своите инвестиции за милиарди Китай създава свършени факти в Източна Европа. В тази част на Европа, както впрочем и в Централна Азия, Китай ще се превръща все повече в силен конкурент на Русия, като при това Пекин може да предложи много повече в икономическата област отколкото Москва.\n\nКредитната политика на Китай, която не се вълнува от демократични принципи или върховенство на закона, е много атрактивна най-вече за местните корумпирани или олигархични структури. И в този смисъл тя представлява още един препъни камък пред по-нататъшното демократизиране на страните от Източна Европа, посочва в заключение германското списание \"Фокус\".","summary":"Китай подмамва страните от Източна Европа с изгодни милиардни кредити, а после използва дълговата им зависимост за постигане на собствените си цели, четем в обширна публикация по темата на списание \"Фокус\".","language":"bul"}
{"url":"https://www.dnevnik.bg/evropa/novini_ot_es/2011/08/02/1132653_godina_sled_navodneniiata_es_produljava_da_podpomaga/","title":"Година след наводненията ЕС продължава да подпомага Пакистан","date":null,"text":"Жена, загубила къщата си при наводненията, приготвя хляб за децата си пред настоящия им дом.\n\nЕдна година след най-тежките наводнения, предизвикани от мусонни дъждове, за последните 80 години, Европейският съюз продължава да подкрепя с хуманитарна помощ най-засегнатите жители на Пакистан. Уязвимите групи от населението в страната все още възстановят живота си и се борят с последиците от бедствието, съобщи пресслужбата на Европейската комисия.\n\nПри наводненията миналата година загинаха над 1900 души, повече от 20 милиона бяха засегнати, а от тях 12.5 млн. се нуждаеха от спешна хуманитарна помощ. Стотици хиляди загубиха домовете си, селскостопанското сърце на страната беше опустошено и бяха нанесени значителни щети на инфраструктурата. По-голямата част от засегнати бяха хора, които вече живеят в бедност и в разкъсвани от конфликти райони.\n\nЗа да отговори на бедствието и на тежката хуманитарна криза, ЕС отдели 150 млн. евро през 2010 г. В допълнение към хуманитарната помощ Еврокомисията предоставя 425 млн. евро в помощ за развитие в Пакистан в периода 2007-2013 г.\n\n© Reuters Саби Биби помага за строежа на нова къща, като копае кал. 90-годишната жена също е загубила къщата си при невижданите наводнения през 2010 г. До момента през 2011 г. Брюксел е отпуснал 76 млн. евро за хуманитарна помощ в страната. Хуманитарни проекти, финансирани от Еврокомисията, продължават да се изпълняват от неправителствени организации, агенции на ООН и от Червения кръст/Червения полумесец.\n\nСаби Биби помага за строежа на нова къща, като копае кал. 90-годишната жена също е загубила къщата си при невижданите наводнения през 2010 г.\n\nВъпреки значителната помощ от ЕС и международната общност огромният мащаб на бедствието остави траен отпечатък върху безброй животи в Пакистан, отбелязва комисията. Година след наводненията и в началото на новия дъждовен сезон хуманитарната общност е загрижена за липсата на издържливост и високата степен на уязвимост на засегнатото население. Брюксел следи с особено внимание ситуацията в страната, като е готов отново да помогне при нужда.\n\n© Reuters Деца гледат през дупка в палатката, в която живее семейството им, след като домът им е бил разрушен при наводненията миналата година. \"При отбелязването на тази тъжна годишнина направихме преглед на работата, свършена заедно с нашите хуманитарни партньори. Но също така се надяваме да привлечем ново международно внимание към хуманитарните предизвикателства в Пакистан\", заяви еврокомисарят по международното сътрудничество, хуманитарната помощ и реакцията при кризи Кристалина Георгиева.\n\nДеца гледат през дупка в палатката, в която живее семейството им, след като домът им е бил разрушен при наводненията миналата година.\n\nСпоред нея това е единственият начин да се помогне на страната да повиши своята устойчивост, за да издържи и да се справи с бъдещи извънредни ситуации. \"Ако наводненията се повторят, милиони хора може да не са способни да преодолеят риска за живота и препитанието си\", предупреди комисарят.","summary":"При наводненията миналата година загинаха над 1900 души, повече от 20 милиона души бяха засегнати, а от тях 12.5 млн. се нуждаеха от спешна хуманитарна помощ. Хиляди загубиха домовете си, селскостопанското сърце на страната беше опустошено и бяха нанесени значителни щети на инфраструктурата","language":"bul"}
{"url":"https://www.dw.com/bg/%D0%BA%D0%B0%D1%80%D0%B8%D0%B5%D1%80%D0%B0%D1%82%D0%B0-%D0%BA%D0%BE%D1%8F%D1%82%D0%BE-%D1%83%D0%B1%D0%B8%D0%B2%D0%B0/a-17040527","title":"Кариерата, която убива","date":null,"text":"Клеърдейл хауз в Източен Лондон е типично място за парвенюта. По време на семестъра в него живеят студенти, а през лятната ваканция там се настаняват млади мъже с пригладени коси, костюми и вратовръзки - практиканти в големите лондонски банки. След 12-часов работен ден те се прибират, сменят официалните тоалети със спортни екипи и тръгват да тичат в парка. Техният живот е постоянен маратон.\n\nЕдин от обитателите на Клейърдейл хауз е бил и 21-годишният студент по икономика Мориц Ерхард. Младият германец работел като практикант в лондонския клон на Bank of America. Докато миналия четвъртък не го откриват мъртъв под душа в апартамента му. След инцидента се появиха предположения, че той е умрял от изтощение. За това говорят и свидетелствата на колеги на Мориц, според които той е работил три дни непрекъснато до шест часа сутринта. Друг практикант е казал пред \"Ивнинг Стандарт\", че Мориц бил един от най-обещаващите млади практиканти на банката, смятали го за нещо като суперзвезда. \"Ние работим по 15 часа на ден, но никой не работеше повече от Мориц\", казал колегата му.\n\nМеждувременно от Bank of America потвърдиха смъртта на практиканта. Полицията обяви, че няма нищо подозрително в случая, което означава, че се изключва убийство. Появиха се и предположения, че смъртта може да е настъпила след епилептичен припадък. Мнозина в Лондонското сити обаче се питат, възможно ли е Мориц да е починал от преумора.\n\nПрестиж и пари в замяна на работа до... смърт от пълна изнемога?\n\nМориц Ерхард започва работа като практикант в инвестиционния отдел на Bank of America в началото на юли. Студентите по икономика се надпреварват да спечелят място за такъв стаж в Лондонското сити и по икономически причини - за три месеца като практиканти те могат да изкарат и 10 хиляди евро. Смъртта застига Мориц почти в края на 7-седмичния му стаж. Според публикации в британската преса той е получавал по 2 700 лири месечно (3 260 евро).\n\nОбикновено между банката и младите практиканти съществува един вид негласна уговорка: ако си достатъчно добър и работиш усърдно, след стажа можем да ти предложим договор за работа. По този начин банките се опитват да привлекат най-кадърните в бранша. За младите мъже и жени тези шест-седем седмици практика се превръщат в първи тест по самоексплоатация, пише списание \"Шпигел\". Изданието цитира бивши практиканти, които свидетелстват за 100-часова работна седмица. За работещите до изнемога дори има специален термин: \"All-Nighter\". Става въпрос не за някакви специални постижения в работата, а за това да бъдеш забелязан от началниците.\n\nЕксперти отдавна критикуват практиката на многото часове извънреден труд в големите компании и най-вече в банковото дело. \"Повечето практиканти нямат нищо против да работят повече часове, защото по този начин те се изживяват като герои\", казва проф. Андре Спайсър от лондонския City University. Междувременно в дебата се включиха и банкери, които се съмняват, че починалият младеж е работил три дни без прекъсване, без някой от началниците му да го забележи и изпрати вкъщи. За британската преса обаче случаят е ясен - дори авторитетният \"Индипендънт\" излезе със заглавие: \"Робска експлоатация в Лондонското сити\".\n\nАГ, ШпО, АРД, ТШ, Е. Лилов/ Редактор: Б. Рачева","summary":"Пътят към голямата кариера в банкерството е труден. Нужни са железни амбиции, пълна отдаденост и най-вече - много работа. Работата обаче може и да убива, както показва случаят с германски практикант в Лондонското сити.","language":"bul"}
{"url":"https://www.dw.com/bg/%D0%BF%D1%80%D0%B8-%D1%81%D0%BE%D1%86%D0%B0-%D0%BF%D0%B0%D1%80%D1%82%D0%B8%D0%B9%D0%BD%D0%B8%D1%8F%D1%82-%D0%B5%D0%BB%D0%B8%D1%82-%D0%B8%D0%BC%D0%B0%D1%88%D0%B5-%D0%B4%D0%BE%D1%85%D0%BE%D0%B4%D0%B8-%D0%BA%D0%B0%D1%82%D0%BE-%D0%BD%D0%B0-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8-%D0%B0%D1%80%D0%B8%D1%81%D1%82%D0%BE%D0%BA%D1%80%D0%B0%D1%82%D0%B8/a-52952123","title":"При соца: Партийният елит имаше доходи като на британски аристократи","date":null,"text":"Социалното неравенство е най-честият повод за социално недоволство, който ражда и революции. В последните години неравенството се увеличава с бързи темпове в света и с още по-бързи в България. Затова някои си спомнят с носталгия за времето на соца. Редовно се чуват фрази като „всички бяха равни”, „нямаше бедни и богати“. Но да видим дали това е вярно.\n\nНеравенството има много измерения и може да бъде разглеждано от множество гледни точки. Най-общо те се свеждат до две: неравенство по отношение на доходите и неравенство по отношение на възможностите, които даден индивид получава по рождение, по избор и късмет.\n\nНеравенството в доходите по време на социализма\n\nТ.нар. коефициент на Джини е показател за неравенството по отношение на доходите и се изразява в проценти - от нула до сто. Стойност \"нула\" на практика означава съвършено равенство на доходите.\n\nСтойност 100 би означавала, че всички доходи в дадена икономика се придобиват от едно-единствено домакинство.\n\nЗа България данни за коефициента на Джини има от 60-те години насам. До към 1975 коефициентът на Джини пада под 20, което е наистина ниска позиция и поставя България редом с развити държави като Великобритания, Германия, Полша и други. Към 1980 година коефициентът на България започва да гони стойност 30 и неравенството става по-голямо, отколкото в капиталистическа Великобритания и социалистическа Полша. Тук трябва да се има предвид, че сравняваме капиталистически държави с частна икономическа собственост и социалистическа България. Какво означава това? Че през този период има една номенклатурна прослойка, която концентрира доходи, съизмерими с тези на британската аристокрация и частната индустрия.\n\nПрез 1980 година средната заплата в България 182,50 лв. Заплатите в номенклатурата са от 2500 лв. месечно за първия секретар на ЦК на БКП Тодор Живков до 450 лв. за заместник-председател и секретар на Окръжен народен съвет. Отделно членовете на ЦК на БКП са получавали солидни суми за разходи “за храна” - 1200 лева месечно в този период.\n\nСоциалното неравенство през соца имаше и други външни белези, като западни коли и дрехи, до които имаха достъп само допуснатите на гурбет в арабски и африкански държави, дипломати и работещи в системата на външната търговия. Докато обикновените хора чакаха за съветска Лада до 10 години, елитът на БКП не е имал подобен проблем. С решение на Секретариата на ЦК на БКП от 30 ноември 1982 година Управлението за безопасност и охрана (УБО) доставя и продава на желаещите членове на Политбюро, кандидат-членовете на Политбюро и секретарите на ЦК на БКП по една „Мазда 323\" за лични нужди на стойност 8000 лева.\n\nС възможности, дадени по рождение - номенклатурата на комунизма\n\nТака стигаме до втория тип неравенство - по отношение на възможностите. В привилегированата номенклатура влизат не само ръководителите на Комунистическата партия и държавата, но и функционери на различни нива в градовете и предприятията, дипломати, и др. Тази група от хора се формира въз основа на произхода - заради тяхното или на техните родители, реално или стъкмено, участие в „съпротивата“ преди 1944 година”, пише историкът Момчил Методиев в сборника “Какво се случи преди 89-та”. “Тази група има достъп до най-елитните училища и болници, до по-добра работа, пътуване в чужбина, чужда валута, до по-добрите почивни станции. Тази привилегирована група има право да ползва и най-добрите жилища, в които отначало живеят на символичен наем, а след това имат право да ги закупят отново на символични цени.\n\nКато извод за равенството по време на соца звучи фразата на Джордж Оруел, станала популярна като виц: “Всички са равни, но някои са по-равни от другите”.","summary":"Мнозина въздишат по социализма и твърдят, че не е имало бедни и богати, защото всички били равни. Факт е обаче, че към 1980 номенклатурата на БКП концентрира доходи, съизмерими с тези на британската аристокрация.","language":"bul"}
{"url":"https://www.dnevnik.bg/bulgaria/2010/09/19/962558_parlamentut_obiavi_neshtatnite_sutrudnici/","title":"Парламентът обяви нещатните сътрудници","date":null,"text":"Каквито и списъци да се публикуват, от тях няма да се видят неформалните контакти на народните представители, а ако някой прокарва лобистки интереси, няма как това да си проличи от един списък. Така коментира член на ръководството на групата на управляващите публикувания преди дни на сайта на Народното събрание списък с нещатните сътрудници на депутатите, парламентарните групи и комисии.\n\nСамият той обясни, че когато търси някаква консултация, не я взима от хора, с които е в някакви договорни отношения, а просто вика конкретните специалисти на разговор. По всеки казус пък се консултирал с различни хора на неформални срещи. Така кой го е посъветвал за прокарването на някой текст няма как да стане известно. Все пак обаче аз накрая се подписвам под съответното изменение и трябва да си нося отговорността и не мога да се оправдавам с това кой ме е посъветвал, заяви високопоставеният депутат от ГЕРБ.\n\nВ края на миналата парламентарна сесия след няколко скандала около съветници на депутати и комисии ръководството на Народното събрание реши да публикува списък на нещатните сътрудници. През юли се разбра, че арестуваният в операцията на МВР \"Килърите\" Петър Стоянов - Пешо Сумиста е бил нещатен съветник в парламентарната комисия по образованието, младежта и спорта. Бившият вече председател на комисията по европейските въпроси Светлин Танчев (ГЕРБ) пък се оправда със своя неформален съветник Слав Даскалов, който го бил посъветвал да прокара скандалната поправка в закона за наркотиците, облекчаваща рекламата с изображения на наркотици.\n\nИмената на Даскалов и Сумиста така и не са попаднали в списъка със сътрудници. От справката се вижда, че много бивши депутати и зам.-министри, които не са намерили място в новата власт, се водят като сътрудници на депутати и комисии.\n\nГрупата на социалистите ползва съветите на дългогодишния зам.-председател на столичната организация Катя Николова, на кмета на Смолян Дора Янкова, на бившия депутат от левицата и лидер на \"Рома\" Тома Томов, както и на лидера на \"Евророма\" Цветелин Кънчев.\n\nБившият вътрешен министър Румен Петков е взел за сътрудник заместника си в МВР Камен Пенков. Лидерът на БСП Сергей Станишев е записал като съветник Веладин Битолски - някогашен шеф на кабинета му.\n\nНякогашният зам. земеделски министър и сегашен шеф на Селскостопанската академия Светла Бъчварова пък е съветник на левия депутат Корнелия Нинова. Левият депутат Антон Кутев се съветва от бившия икономически зам.-министър Явор Куюмджиев.\n\nГрупата на ДПС има 10 съветници, сред които доскорошният член на Съвета за електронни медии Мая Вапцарова, кметът на Кърджали Хасан Азис, зам.-председателят на партията и доскоро депутат, макар и само за няколко месеца, Рушен Риза, бившият зам. образователен министър Мукаддес Налбант.\n\nБившият парламентарен секретар на министрите Нихат Кабил и Валери Цветанов - Салиха Емин, пък сега е сътрудник на Янко Янков от ДПС. Бившият шеф на Държавен фонд \"Земеделие\" Ализан Яхова съветва депутата от ДПС Юнал Тасим. Емел Етем си е взела за съветник поетесата Надежда Захариева, която бе и зам.-министър на културата.\n\nВ ГЕРБ пък правят впечатление съветниците със сериозен бизнес. Съветник на транспортната комисия, оглавявана от Иван Вълков от ГЕРБ, например е бизнесменът Миролюб Столарски, собственик на няколко фирми, сред които автобусната \"Карат-С\". Столарски нашумя с активното си лобиране за скандалните промени в Закона за автомобилните превози, с които се забраняват директните линии между населени места под 30 хил. жители и столицата и които дават огромни предимства на големите превозвачи.\n\nДепутатът от ГЕРБ Емил Димитров пък е назначил дългогодишния си бизнес партньор в \"Симеон 2\", \"Табак трейдинг партнърс\" и \"Елеонора транс\" Славян Теофилов.\n\nСлед като се разбра, че на сайта на парламента ще има списък с нещатните сътрудници, някои депутати са решили да се откажат от договореностите си със свои роднини. Трима депутати вече няма да ползват услугите на синовете си - Валентин Микев от ГЕРБ, Рамадан Аталай от ДПС, както и колегата му Янко Янков. Независимият Марио Тагарински пък вече няма да се допитва до племенника си.\n\nДаниел Георгиев от ГЕРБ обаче е предпочел да запази като сътрудник баща си - кмета на Ботевград Георги Георгиев. Огнян Пейчев от \"Атака\" запазва пропуска за парламента на сина си Антон. Дарин Матов от РЗС пак ще се допитва до сестра си Маргарита.","summary":"Каквито и списъци да се публикуват, от тях няма да се видят неформалните контакти на народните представители, а ако някой прокарва лобистки интереси, няма как това да си проличи от един списък, коментираха депутати.","language":"bul"}
{"url":"https://www.dnevnik.bg/print/arhiv_pari/1995/09/01/1391340_pari_niama_premieri_pak_si_ima/","title":"Пари няма, премиери пак си има!","date":null,"text":"В НАЧАЛОТО на новия сезон финансовият глад на театрите е особено изострен. Няма пари, няма премиери. На какъв хал са частните театри, които почти не участват в деленето на бюджетната баница, а сами му търсят колая?АЛТЕРНАТИВА КАРА НА МУСКУЛИ И СЕ КРЕПИНА РЪБАСпоред Мадлен Чолакова, мениджър на театър АЛТЕРНАТИВА, пари те нямат, пък и скоро няма да имат. Номерът бил да се научиш да живееш в тази ситуация. АЛТЕРНАТИВА ползва зала в Министерството на транспорта, а наемът за нея скача периодично. Трупата сама си чисти, сама си подрежда залата. Най-скъпият актьор взимал по 4000 лв. месечно. Артистите му търсят колая вън от театъра, за да имат пари да си плащат удоволствието да играят на сцена. Според г-жа Чолакова днес един спектакъл струва около 200-250 хил. лв., сиреч 10 пъти повече отпреди 5 години, а билетите оттогава са поскъпнали само два пъти. Мадлен Чолакова е убедена, че в театъра има много хляб, но трябва един компетентен мениджър, който да го продава в чужбина. Европа е пълна с фестивали, които са особено подходящи за малки и лесно подвижни трупи като АЛТЕРНАТИВА. Остава само съжалението, че повечето нашенски милионери са бивши спортисти, а не артисти. Поддържането на театър като нашия за една година струва колкото екипировката на един футболист, казва Мадлен Чолакова. От две години една швейцарска фондация спонсорира АЛТЕРНАТИВА.Не е ясно защо държавата финансира държавните театри и те редовно си получават заплатите, а само частните трупи работят на риск, както би трябвало да бъде с всичко, което се продава и купува. В Англия например данъкоплатецът плаща само за един държавен театър, който е задължен да показва родната драматургия. Във франция постоянните субсидирани от държавата трупи са две. Навремето на българския театър му правеха периодични прегледи, защото явно беше болен, казва Мадлен Чолакова, днес той просто умря. Сега управляващите го поддържат насила, като карат две поколения артисти да му правят изкуствено дишане. Така за частните трупи не остава нищо от бюджета и те непрекъснато са на ръба. Все пак АЛТЕРНАТИВАполучава макар и малка помощ от Министерството на образованието, защото работи главно за деца и тийнейджъри. Намерили са и спонсор - една хасковска фирма.ЛА СТРАДА СТРАДАОТ ФИНАНСОВА КРИЗА.НО ЩЕ ЖИВЕЕ И ТОЗИ СЕЗОНСпоред Пламен Тимев, собственик на театъра, това се случва за втори път, но той лично гарантира, чедо 1 октомври театърът ще излезе от кризата и ще живее и този сезон. Ганди твърди, че за изминалите пет години от създаването на театъра той е похарчил за техника, наеми, режийни и заплати 15 млн. лв. Тъй като не участвам във финансови групировки, съвсем нормално се появиха и парични затруднения, казва той. За този сезон изходът бил намерен -театърът ще се поддържа от акционерното дружество Таим старс, с други думи, от спонсорство ще се премине към многопланова схема за събиране на средства. В момента се прави реконструкция на залата, която според Тимев струва няколко милиона. Готви се и нова редакция на цялостната структура на театъра. Отново Стефан Янков ще оглави Ла Страда. Нов сезон, нов шанс за частните театри да направят от ръба на пропастта решителна крачка напред.ИЗДАТЕЛЯТ ПРЕЛЛАГАДАНЪЦИ, ТАКСИ И ПЛАЩАНИЯ ОТ ФИРМИТЕ издаде Персонал Консулт ГП. Развити са основните положения в Правилника за прилагане на данъка върху общия доход, както и актуализирания Закон за данък върху общия доход.КОРАБИТЕ ОТ ЧОНИ ЧОНЕВ ПУСНА НА КНИЖНИЯ ПАЗАРИК Литера прима. Тона е първи том от едно четиритомно енциклопедично изследване за историята и пътя на човека към морето и корабоплаването.КЪСНИ СВЕТЛИНИ ОТ ДЕНКА ИЛИЕВА НА ИК ХРИСТО БОТЕВ е сборник с разкази. Героите и са безспирни тьрсачи на доброто, на съкровените човешки стремежи за топлота и обич. Това е първата белетристична книга на авторката от Ямбол.","summary":"Липсата на финикийски знаци ще отрови ли творческото здраве на трупите","language":"bul"}
{"url":"https://www.dnevnik.bg/sport/2020/03/23/4044693_futbolnoto_purvenstvo_shte_bude_podnoveno_prez_mai/","title":"Българският футбол ще работи за подновяване на мачовете през май","date":null,"text":"Българското футболно първенство да бъде подновено и сезонът да се доиграе. Това беше решено след среща на Българския футболен съюз (БФС) и представители на Професионалната футболна лига, Аматьорската футболна лига и Асоциацията на българските футболисти.\n\nРазработени са няколко варианта, като сред тях са подновяване на срещите още на 1 или 15 май, заяви членът на изпълнителния комитет на БФС Венцислав Стефанов пред \"Спортал\".\n\nПървоначално първенството беше прекратено временно за месец до 13 април, докато трае извънредното положение в страната.\n\n\"Всички заинтересовани страни, участвали в дискусията, се обединиха около тезата, че трябва да се работи в посока нормалното завършване на първенствата на всички нива в българския футбол. За тази цел БФС е разработил няколко варианта на календар до края на сезона, които бяха представени пред ПФЛ, а тя от своя страна ще комуникира с професионалните ни клубове своевременно\", съобщиха от футболния съюз.\n\nОт БФС са съставили експертна работна група, която е в постоянен контакт с Националния оперативен щаб за борба с коронавируса. \"Всички решения и последващи действия, касаещи професионалния и аматьорския футбол в България, ще бъдат съобразени със срока на обявеното извънредно положение на територията на страната, както и с препоръките на УЕФА\", добавят от организацията.\n\nСрещата беше инициирана от клубовете, след като в петък (20 март) няколко клуба разпространиха декларация, с която призоваха първенството да бъде прекратено.\n\n\"Не може да се прекратява първенството, не може. Има вариант да започне от 1 май или 15 май, времето е пред нас\", каза президентът на \"Славия\" Стефанов.\n\nСитуацията с коронавируса и спрените спортни събития доведоха и до напрежение. От ЦСКА призоваха футболният съюз и държавата да компенсират загубите на футболните клубове, когато те нямат приходи.\n\nЕвропейската футболна федерация (УЕФА) отложи европейското първенство с една година, което удължи клубния календар. Това дава възможност на всички страни при справяне с коронавируса да завършат своите шампионати, както и европейските клубни турнири до края на юни.\n\nПрофесионалната футболна лига обяви възможните варианти, по които се работи за подновяване на първенството. Единият е с начало 1 май, а другият чак 23 или 24 май. Лигата ще поиска и становище от всеки един от клубовете.\n\nПърви вариант: начало 1 май 2020 г. - край 27 юни 2020 г. - изиграване на оставащите 12 кръга, полуфиналите и финала на турнира за Купата на България.\n\nВтори вариант: начало 23/24 май или юни 2020 г. - изиграване на мачовете от 25 и 26 кръг, което да определи крайно класиране за сезон 2019/2020 г.; изиграване на мачовете от турнира за Купата на България - полуфинали и финал.\n\nПри съкратен вариант на завършване на първенството БФС и БПФЛ ще изработят допълнително регламент за Първа и Втора лига, съобразен с действащата Наредба за първенствата и турнирите в системата на БФС.\n\nОт Лигата допълват, че представители на БФС ще изискат информация от УЕФА дали ще се предприеме нова промяна в календара си с възможен финал на сезона до 31 юли или 31 август.","summary":"Вариантите са мачовете да бъдат възобновени на 1 или 15 май, стана ясно след среща в БФС","language":"bul"}
{"url":"https://www.dnevnik.bg/print/arhiv_pari/2007/08/01/1669634_provinciia_motorshou/","title":"Провинция: Моторшоу","date":null,"text":"За осми път Варна става и автомобилна столица на България. До края на тази седмица в Двореца на спорта любителите на автомобилите могат да разгледат една интересна експозиция, може би най-добрата досега. Потенциалните купувачи ще сравняват оферти и ще си правят сметките. За тях има и примамливи промоции. Късметлии ще получат награди, най-голямата от които е Ford Fiesta. Посетителите би трябвало да стигнат 30 000, ако се съди по миналогодишния опит. Изложбената площ е 4300 кв м. Списъкът с изложителите е доста пълен. Всъдеходът Peugeot 4007 се показва предпремиерно. От Варна към пазара ще тръгнат Nissan Tiida и Jaguar XJ. За пръв път в шоуто участват Volvo и Brabus. Покрай автомобилите изложението ще опита да раздвижи и един друг бизнес - яхтения. Симбиозата на лодки и катери с коли тръгна от софийския Експо център, но край морето тя е някак си по-естествена. ИсториятаИзложението е осмо поред, което го прави доайен сред провинциалните автосалони. Пловдив изостана в тази област и там автосалоните са само 5 на брой. Миналата година регионален салон имаше и в Бургас. Опити са правени и в други градове. През 2000 г. варненското шоу проходи трудно. То все още беше малко и неособено атрактивно. Проведе се в средата на юли, събра 13 000 посетители, беше съпроводено от концерти на рокгрупи, а голямата награда за посетител беше пътуване до кръг от Формула 1 в Монца. С всяка следваща година експозицията ставаше все по-богата, наградите - все по-сериозни и интересът нарастваше. Моторшоуто вече се налага успешно и като традиционна атракция в края на туристическия сезон. Пазарът По-важно обаче е стопанското му значение. Около автосалоните у нас по принцип се говори за продажби, транспорт и проблеми на автопарка. Варненското моторшоу е подходящ повод да се обърне внимание и на един по-съществен проблем за България - съотношението между столица и провинция. Щом вносителите влагат средства за автосалон във Варна, значи той е полезен за бизнеса им. Но трудно може да се оцени как и доколко. Уродливото концентриране на административна и икономическа мощ в София е вредно и за столицата, и за страната. Истинският, здравословен стопански напредък може да се мери по-скоро по провинцията. Пазарът на коли е важен показател за него. За съжаление обаче обобщена статистика за продажбите и регистрациите по региони - и за нови коли, и за втора ръка - не се публикува. Някои фирми все пак съобщават точни данни, а други използват формулата важен център за нас. Градът През лятото всички обичат Варна, но градът е по-красив и приятен извън туристическия сезон. В последните години икономическият кипеж във и около него е очевиден - не само по количеството бетон, което се изля край морето, но и по новите коли. Извън сезона трафикът е по-спокоен от софийския, но задръстванията зачестяват. В края на миналия век вносителите по-скоро присъстваха, отколкото развиваха активен бизнес. Малки шоурумове на почти всички марки се бяха събрали в Двореца на спорта. В последните години големи и модерни търговско-сервизни комплекси никнат като гъби. При западния вход на града вече е оформена европейска на вид търговска зона, над която греят познатите автомобилни емблеми. Това решение е по-добро от софийското, където комплексите са хаотично пръснати из целия град. Подобна зона има и в Пловдив - на входа от Карлово. В провинцията някои неща стават по-добре, отколкото в София.Продажби12 броя Audi са продадени във Варна тази година, съобщиха от Порше България. Морската столица изпреварва Бургас (36) и Пловдив (30) по продажби на луксозните германски коли. При BMW Варна остава след Пловдив, а при Chrysler го изпреварва. Провинциалното лидерство при новите коли очевидно се оспорва от Пловдив и Варна. Подобно е положението и при масовите машини.12% от продажбите на Opel и Chevrolet за тази година са във Варна, съобщи представителството на GM у нас. При Opel Варна е преди Пловдив, а при Chevrolet - обратно. За Peugeot Варна поглъща 7% от общите продажби, като изостава след Пловдив и Бургас. За Citroen е само след Пловдив. При Toyota обаче морската столица е регионален лидер. За седмица Варна става и автомобилна столица","summary":"Автосалонът в Двореца на спорта събира на едно място яхти и коли","language":"bul"}
{"url":"https://www.dw.com/bg/%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D1%81-%D1%84%D0%B0%D0%BB%D1%88%D0%B8%D0%B2%D0%B0-%D0%B4%D0%B8%D0%BF%D0%BB%D0%BE%D0%BC%D0%B0/a-18450284","title":"Премиерът с фалшива диплома","date":null,"text":"От няколко седмици насам молдовските държавни чиновници и някои министри публикуват доброволно дипломите си за висше образование в социалните мрежи. Кампанията се разгърна, след като се появиха подозрения за дипломата за средно образование на новия министър-председател Кирил Габурич. Той излезе с декларации пред обществеността. В телевизионно интервю Габурич обясни, че е кандидатствал в молдовския икономически институт на базата на диплома от училището в родното му село. В биографията на премиера, която беше публикувана в молдовската преса, пише, че Кирил Габурич е завършил само девети клас в това училище. Тоест не е имал право да бъде записан за студент в икономическия институт. В момента няколко ведомства нищят \"случая Габурич\"- прокуратурата, вътрешното министерство и министерството на образованието. От писмо на главната прокуратура става ясно, че при записването си в университета Габурич е представил диплома от гимназия в Кишинев, която никога не е посещавал.\n\nДиректорът на посочената гимназия и випускници от същата година, в която Габурич би трябвало да е завършил, не си спомнят за него. Директорът на гимназията казва, че не е имало ученик със същото име и добавя: \"Мога да ви уверя, че представената диплома не е издадена от нашата гимназия. Всеки документ трябва да съответства на вписванията в гимназиалния регистър. А тази диплома не е вписана в регистъра\". След тези разкрития, Габурич излезе с нова декларация пред обществеността. Просто бил сменил специалностите и от колежа по микроелектроника се прехвърлил в икономическия институт. Съгласно молдовското заканодателство, подобно прехвърляне е възможно само след завършване на колежа и диплома за завършено средно образование.\n\nПотвърждение на главната прокуратура, че срещу Габурич се води разследване\n\nПо думите на министъра на образованието Майя Санду, Габурич няма диплома за завършено средно образование. Министър Санду заяви пред парламента, че Габурич е положил три изпита в посочения колеж, но не се е явил на последните изпити. Тя потвърди, че през 1995 година Габурич е бил приет за студент в икономическия институт на базата на гимназиална диплома. Тази диплома обаче липсвала в документацията на института, тъй като Габурич е бил изключен от университета. И затова не било възможно да се установи, въз основа на коя диплома е бил приет за студент.\n\nСлед изявленията на министърката на образованието \"случаят Габурич\" беше поет от министерството на вътрешните работи, което провежда разследване по обвинение във фалшификация на документи. Не на последно място защото министерството на образованието е открило несъответствия при приемането на заподозрения в друго висше учебно заведение в Кишинев - Славянския университет. Междувременно в разследването се включи и главната прокуратура на Молдова. От досегашните информации става ясно, че Габурич е бил изключван три пъти. За първи път през 1995 година, когато сам е прекъснал обучението си в колежа по микроелектроника. За втори път през 1997 година, когато тогавашният студент е прекъснал следването, защото искал да работи в чужбина и престанал да посещава лекциите. И за трети път, когато е престанал да плаща студентските такси в частния Славянски университет. Впоследствие Габурич продължава следването си в университета и завършва през 2004 година.\n\nМинистърът на вътрешните работи Олег Балан потвърди, че се води разследване срещу новия молдовски премиер. Разседванията обаче не са насочени срещу определена личност - следователите проверяват как са могли да бъдат издадени подобни дипломи. Кирил Габурич обаче няма нужда да се страхува от правосъдието, защото евентуалната фалшификация на документи е с изтекла давност. Това, което остава, е един морално и политически съсипан министър-председател, чийто и без това не много стабилен стол започва да се клати застрашително. Габурич е шеф на едно уж проевропейско малцинствено правителство, което зависи от подкрепата на проруските комунисти. В сегашната геополитическа криза един отслабен министър-председател в Кишинев представлява допълнителен дестабилизиращ фактор за република Молдова.","summary":"В Молдова се води разследване срещу новия премиер на страната Кирил Габурич. Обвинението е, че е фалшифицирал документ, а именно - дипломата си за средно образование, въз основа на която е кандидатствал в университет.","language":"bul"}
{"url":"https://www.dnes.bg/politika/2014/07/22/iskrov-gotov-da-hvyrli-ostavka.233197","title":"Искров готов да хвърли оставка","date":null,"text":"Управителят на Българска народна банка Иван Искров изрази готовност да подаде оставка и да се оттегли от заемания пост, ако в програмата за работа на Народното събрание бъде включен избор на нов ръководител на институцията.\n\nВ писмо до председателя на парламента Михаил Миков Иван Искров посочва, че не е съгласен „БНБ и нейният управител да бъдат използвани за предизборни политически цели чрез системни и неприемливи обвинения“.\n\n„С настоящото писмо бих желал да информирам Вас, а чрез Вас – и председателите на парламентарните групи, че ако при обсъждане на програмата и приоритетите за работата на 42-рото Народно събрание до неговото разпускане на 6 август 2014 г. се постигне консенсус в програмата да се включи избор на нов Управител на БНБ, съм готов да подам оставката си веднага“, се казва в писмото на Искров.\n\nТой обаче напомня, че според чл. 12, ал. 7 от Закона за БНБ правомощията на управителя се прекратяват по силата на закона три месеца след депозирането на оставка, независимо дали има воля за избор на нов управител или не, а неизбирането на управител „би бил най-бързият начин за внасяне на хаос в дейността на тази изключително важна за финансовата стабилност на страната институция“.\n\nВ писмото си Искров отхвърля твърдения, че „БНБ чак сега с едномесечно закъснение започна да си върши работата“. Той заявява, че от 20-ти юни, деня, в който изпълнителните директори на Корпоративна търговска банка са се обърнали към централната банка с искане за поставянето й под специален надзор, и в който бе наложена тази мярка, БНБ продължава да работи седем дни в седмицата и стриктно да изпълнява своите отговорности.\n\nИскров напомня, че това е дълъг процес – минимум 3 месеца, както беше обявено, но за да могат квесторите добре да си свършат работата, е много вероятно специалният надзор да бъде удължен, като максималният законов срок е 6 месеца.\n\nДруго невярно твърдение според него е бил опитът да се вмени като отговорност на БНБ обявената дата за отваряне на КТБ – 21-ви юли. Както е добре известно, никой не би могъл еднолично да се ангажира с конкретна дата за отваряне на банката без подкрепата на парламентарните сили и правителството, заявява Искров.\n\nТой напомня, че в крайна сметка при проведените на 14-ти юли нови консултации при президента парламентарните лидери не постигнаха съгласие относно изготвения законодателен вариант за КТБ, като това несъгласие е причината датата 21-ви юли да не се случи.\n\nВ писмото си Искров посочва, че в рамките на консултациите при президента, след споделените различни мнения и изказана критика към централната банка от лидера на ГЕРБ Бойко Борисов, заедно с персонално искане да подаде своята оставка, е заявил, че ако неговата оставка ще обедини трите политически сили зад централната банка, е готов да я предостави незабавно и моли президентът Росен Плевнелиев да я включи като точка от окончателното решение след консултациите. Такова решение обаче не е било взето.\n\n„Ето защо категорично не приемам продължаващите опити БНБ да бъде използвана като предизборна партийна играчка чрез персонални атаки срещу нейния управител. Явно се разчита на традиционната ми сдържаност в публичните ми изказвания като управител на БНБ и се предполага, че и този път ще премълча. Този път обаче не мога да премълча! Нещо повече, по никакъв начин не съм съгласен - заради проблемите на една търговска банка – да бъдат хвърляни незаслужени упреци към институция като БНБ“, подчертава Иван Искров.\n\nТой отхвърля и твърдения, че представители на един от акционерите в КТБ – Държавният резервен фонд на Султаната Оман, не са били канени на среща и с тях не е разговаряно и уточнява, че „и в момента сме в процес на професионална кореспонденция с този акционер на КТБ“.\n\n„Друго неотговарящо на истината твърдение е за някакви „чували“, които аз съм твърдял, че са използвани за изнасяне на суми в брой от КТБ. Никога не съм коментирал как са изнасяни касови наличности, а само какви документи са постъпили в БНБ от квесторите и тяхното предаване на прокуратурата. Впоследствие органите на досъдебното производство потвърдиха пред медиите наличието на такива липси в споменатия размер“, заявява още Искров.\n\nВ писмото си той уточнява още, че е информирал за позицията си членовете на Управителния съвет на Българската народна банка.\n\nПълния текст на писмото четете в Investor.bg","summary":"\"Не желая БНБ да бъде използвана за предизборни цели\" | Dnes.bg","language":"bul"}
{"url":"https://www.dw.com/bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B8%D1%82%D0%B5-%D0%BC%D0%B5%D0%B4%D0%B8%D0%B8/a-2599420","title":"България в международните медии","date":null,"text":"По повод предстоящия 40-ти рожден ден на българската футболна звезда от близкото минало Христо Стоичков хондураският вестник Ла Пренса публикува обширно интервю с настоящия треньор на българския национален отбор, в което става дума за едновремешното златно поколение на Барселона, за тежкия характер на Стоичков, за сблъсъците му със съдиите и големите му спортни успехи. “Средище на стабилност” – под това заглавие германският Франкфуртер Алгемайне Цайтунг помести през уикенда информация за посещението на българския вътрешен министър Румен Петков в Германия. Петков твърди, че приемането на България в ЕС ще повиши стабилността и сигурността на Балканите. За визита на друг български министър пише румънският Бюкарест Дейли Нюз. По време на посещението си в Букурещ министърът на правосъдието Георги Петканов казал, че Румъния изпреварва България в борбата срещу корупцията. Същият вестник споменава участието на България в енергийния проект Набуко. Вашингтон Таймс и многобройни други международни медии припомнят за загиналия български моряк при атентата край бреговете на Йемен преди няколко години. Германският Ди Велт и още вестници от цял свят споменават България като една от страните, където вече са били препечатани датските карикатури, засегнали милиони мюсюлмани по цял свят. Южноафриканският Индипендънт Онлайн отново се връща към скандала с 22-годишното месо от Ирландия, задържано на българската граница, а германският Мителдойче Цайтунг пише за България като популярна туристическа дестинация. Български партньори ще се включат в проекта за културно сътрудничество на щутгартската акадеия в двореца Солитюд, пише швейцарският Нойе Цюрхер Цайтунг. Агенция Франс Прес отново споменава ангажимента на Бриджит Бардо за защита на животните в редица страни, включително и в България. Електронното издание Уърлдпрес публикува голяма кореспонденция от България за тревогите на българските еколози във връзка с развитието на мините край Челопеч, което щяло да замърси с цианиди водите на река Марица. Цитират се мненията на Костадин Дичев от организацията Зелени Балкани и на Фиданка Бачева от За земята. И накрая – още няколко спортни теми, във връзка с които международните медии обърнаха внимание на България. По повод новия световен рекорд в скока на височина за жени на закрито медиите припомнят, че световният рекорд на открито от 1987 година е притежание на българката Стефка Костадинов. За головия пас на Мартин Петров в победния мач на Атлетико Мадрид срещу Барселона споменават десетки медии, в информационния поток присъстват и имената на Валери Божинов, който играе във Фиорентина и младата надежда Бранимир Костадинов, който ще се състезава в Шотландия, а германският Франкфуртер Алгемайне Цайтунг пише за “успешната българска фракция” в отбора по борба на германския спортен клуб Люкенвалдер, който се е устремил към националната титла с помощта на Серафин Бързаков и Николай Гергов.","summary":"Стоичков, български министри в чужбина, екология","language":"bul"}
{"url":"https://www.dnevnik.bg/print/arhiv_pari/2002/12/01/1311841_uspeshniiat_brend_privlicha_novi_pokoleniia_konsumatori/","title":"Успешният бренд привлича нови поколения консуматори","date":null,"text":"Засега в българските сайтове има предимно местни играчи, но през следващата година там може да се умножи броят на мултинационалните ритейлъри /продавачи на дребно/, чиито инвестиционни възможности са по-големи.ИЗПРЕВАРВАЩИЯТ УДАРЗа да се закрепят на пазара и да разширят присъствието си, търговските мрежи водят агресивна маркетингова политика и въвеждат нови форми на работа с купувачите. Те например допълват търговските зали с развлекателни комплекси за купувачите и децата им, въвеждат нови програми за търговски отстъпки. Хитът естествено остава кредитът за покупка на битова техника и компютри. Но според анализатори продавачите на дребно от търговските мрежи вече са в задънена улица: всички предложения са приблизително еднакви,всяко нововъведение мигновено се копира от конкурентите.РЕШАВАЩО Е ЗАЗДРАВЯВАНЕТО НА КОРПОРАТИВНИЯ ТИЛ През цялата година най-големите търговски мрежи оптимизират кухнята на бизнеса си и внедряват информационните технологии в управлението му. Световният опит показва, че успешният избор на стратегия, включително и в областта на информационните технологии, позволява да се съхрани пазарният дял и да се постигне развитие дори наред с водещите световни марки. Японецът Мотоя Окада, президент на Aeon - втората по оборот на японския пазар мрежа за търговия на дребно, реагира на опасността от навлизане на най-голямата световна търговска компания Wal-Mart от САЩ на неговия пазар с въвеждането на нова информационна система за ефективно ценообразуване и оперативна информация за доходността на операциите. Гордият японец заяви, че изходът на борбата зависи от това кое ще стане по-бързо - преустройството и разширяването на бизнеса на японската компания или приспособяването на Wal-Mart към японския пазар. В момента оборотът на японския Aeon е 10 пъти по-малък от общия оборот на Wal-Mart, но Окада е уверен, че навременната и оперативна информация е по-ефективно средство за конкурентната борба, отколкото огромният финансов потенциал.Наистина големите вериги за продажба на дребно използват отдавна IT в бизнеса си. Но именно сега е започнал процесът за смяна или допълване на разнообразните IT модули, които да покриват фискалния отчет и сложното управление на бизнеса. НАЙ-ЕФЕКТИВНА Е СОБСТВЕНАТА РАЗРАБОТКА на IT систематаПри мрежите за търговия на дребно обикновено най-добри резултати дава IT системата, разработена за собствени нужди. Тя се развива наред със самия бизнес и съответства най-точно на необходимите решения, но бързо може да се преустройва към новата търговска политика на фирмата. Компаниите, насочили се към аутсорсинг на IT решенията, не може да се пренастроят толкова бързо към нови решения, колкото екипът от собствени програмисти.IT решенията с широк тираж наистина може да работят на определени участъци от дейността - това са електронният оборот на документи и счетоводният отчет, но все пак фирмените особености трябва да бъдат отразени в IT програмата само и специално за собствените нужди - по специално създадена система за ключови показатели от най-важните и критични за съответния бизнес оценки и цифри.РИТЕЙЛЪРЪТ ИМА КОНКУРЕНТНО ПРЕДИМСТВО И ГО ИЗПОЛЗВАМагазините от типа на германската компания Media Market, дъщерна фирма на Metro AG, специализирана в търговията с електроника, има верига от продажбени пунктове в цяла Европа и 138 само в Германия. Те работят на принципа на електронен отчет във всяка търговска точка и в режим онлайн събиране на информацията в една база данни. Обикновено така работят компаниите, водещи политика на поглъщане на чужди магазини. Ако допреди година IT мрежите за продажби на дребно включваха само големите и известни на пазара компании, сега към тях се присъединяват все повече по-малки компании, дори такива с годишен оборот до 20-30 млн. USD.Събитията на електронния пазар през последните две години показват все по-големия интерес на мрежите за търговия на дребно към високотехнологичните продукти за автоматизиране на бизнеспроцесите. Търсенето на IT продукти и системни интегратори от страна на веригите за търговия на дребно нарасна през периода с над 200%. Може би вече за всички дистрибутори на дребно е ясно, че правилото за оцеляване и развитие е просто: електронната търговия е конкурентно предимство за мрежите за търговия на дребно. Умението да се възползваш от нея е в ръцете на твоите програмисти. . Агресивният маркетинг налага атрактивни форми на взаимодействие в бизнеса","summary":"ПАЗАРЪТ на битова електроника и компютърна техника се счита в момента за най-развития в продажбите на дребно, като годишно продажбите нарастват с над 20%. Периодите преди големи празници и особено преди Коледа и Нова година са особено активни, като борбата се води главно между т. нар. народни пазари на hi-tech и големите вериги за продажби на битова електронна техника. Освен всичко друго дистрибуторите на дребно трябва да се борят с Интернет, където може да се намери на практика целият асортимент на електронната техника, но директно и значително по-евтино.","language":"bul"}
{"url":"https://www.dnevnik.bg/print/arhiv_pari/1997/10/01/1416722_komentar/","title":"КОМЕНТАР - Архив Пари - Дневник","date":null,"text":"Българска национална телевизия ще има нови рекламни правила от 1998 г. На 1 ноември ще станат известни новите рекламни тарифи. Програмният директор на БНТ Ивайло Гюров обеща, че основните пояси в телевизионната програма ще се уточнят до края на годината. В парламента почти се заклеха, че ще има нов медиен закон. Все фактори, които биха довели до уравновесяване на рекламния пазар в страната независимо от стагнацията му през тази година.Според специалисти в рекламния бизнес с отпадането на изкуствено създадените бариери и безмислени изисквания към рекламните агенции като афиширането на намерения за реализация на проекти, свързани с медиите, БНТ дава възможност за леберализиране на отношенията на работа между рекламодателите и медията. Въпреки това обаче в новите рекламни правила остават непокътнати цели членове като например чл. 18 Отговорност, който предизвиква по-скоро умиление, отколкото реална отговорност. От изпълнението и спазването на клаузите за отговорностите ще проличи реално ли е желанието на поредното ръководство на БНТ да повиши прозрачността на финансовите отношения с нейни клиенти. Друг проблем за редица мултинационални рекламодатели е, че според новите условия на БНТ договорна година е календарната, каза за в. ПАРИ Теодора Тенчева, изпълнителен директор на МЕDIAKOM АД. Една финансова, съответно рекламна година обаче обхваща периода от септември през текуща година до септември следващата година. Рекламните кампании не стартират в началото на календарната година, а през септември и за тези големи рекламодатели би било нормално да ползват отстъпките, които БНТ дава за календарна година за съответната рекламна година. Положителното отношение към опита и традициите на немския рекламен пазар е допринесъл за нов нюанс във финансовите отношения на БНТ с нейните клиенти - т.нар. сконто. В Германия тази отстъпка е около два процента. Тя обаче се прилага в различна степен спрямо партньори, с които съществуват дълготрайни отношения и спрямо пратньори, с които за пръв път се установяват такива. И в двата случая обаче се допуска възможността за забавено плащане и гратисен период, което за БНТ е доста авантюристично, като се има предвид опитът от изминалите години с някои български и гръцки фирми. В новите правила не са посочени ясни критерии за признаване на рекламните агнеции и посредници. Същевременно у нас не съществува система за признаване на агенциите и грижа на медиата е да защитава интересите си, предявявайки своите изисквания към тях. Представлявайки рекламодателя, медийната агенция /като постоянен партньор на БНТ/ би трябвало да е гарант на навременните плащания на заявените реклами. Освен контакта с по-малко на брой агенции това е и по-сигурен вариант от финансова гледна точка за медиата. При това положение съществува вероятност комисионната да се получава от формално регистрирани фирми /рекламни посредници/. С това медиата поема сериозен финансов риск. Основният проблем на рекламната политика на БНТ е липсата на постоянна програмна схема, както и ненавременното огласяване на нови предавания, резмествания на рекламни блокоов, промени в тарифата, сподели още Теодора Тенчева. Според нея, когато една кампания е планирана и одобрена от централата на клиента месеци преди тя да бъде излъчена и дни преди това се налагат промени или пък следва драстично неизпълнение на поетите ангажименти, засилената работа с директния рекламодател би се оказала напразна.","summary":"Либерализацията на рекламните правила в БНТ е двояка","language":"bul"}
{"url":"https://www.dnevnik.bg/sviat/2013/07/18/2105827_ot_3000_do_30_000_ili_kak_se_broiat_protestirashti/","title":"От 3000 до 30 000, или как се броят протестиращи","date":null,"text":"Площад \"Тахрир\" в Кайро по време на протестите\n\nТвърди се, че протестите в Египет от последните седмици са били най-многобройното въстание в историята. Несъмнено антиправителствените демонстрации в арабската държава показаха сериозната мощ на народа. Дали протестиращите по египетските улици обаче наистина бяха толкова много и как изобщо можем да ги преброим, се пита Би Би Си.\n\nСпоред кореспондента на медията в Кайро Уайър Дейвис твърдението, че 30 милиона египтяни са били на улиците, е \"грубо преувеличение\".\n\n\"Мисля, че милиони хора из цялата страна протестират срещу управлението на \"Мюсюлмански братя\", но броят им не е нищо от рода на 30-40 милиона, както твърдят някои. Това е 45% от населението – което е невъзможно, има прекалено много млади хора в Египет, за да работи тази математика\", обяснява той.\n\nИ е прав. Една пета от 80-милионното население на Египет се състои от деца на възраст под 10 години.\n\nОткъде тогава идва информацията за тези 30 милиона души?\n\n\"Често срещан брой е 17 милиона\", обяснява Крис Гринуей, който следи международния новинарски поток за британската обществена медия. \"Все още обаче не съм намерил кой е източникът на тази информация, повечето хора просто цитират \"експерти\".\n\nУайър Дейвис е категоричен, че става въпрос за игра с числата, тъй като и двете страни на конфликта в Египет се опитват да изтъкнат, че са подкрепяни от обществото.\n\n\"Това, на което станахме свидетели миналата седмица, беше военен преврат – това е безспорно\", казва той. \"И единственото логично оправдание за станалото е, че е бил военен преврат, подкрепян от хората. Именно затова е в интерес на тези, които бяха за свалянето на президента, да кажат, че е имало милиони хора, които ги подкрепят.\"\n\nХана Фрай, математик от University College London, коментира, че човек винаги трябва да приема пресмятането на тълпата с огромна доза недоверие. Тя обяснява, че числата често са изопачавани в едната или другата посока, и напомня за протеста в Лондон през февруари 2007 г., когато полицията твърдеше, че броят на протестиращите е бил 10 000, а по сметките на организаторите присъствалите са били шест пъти повече.\n\nСпоред професор Паул Ип от университета в Хонконг има няколко метода за преброяване на множеството в тълпа, но нито един от тях не е съвършен. Професорът обяснява, че един от най-лесните начини да се пресметне броят на тълпата е чрез сателитна снимка, върху която да се наложи мрежа и след това да се преброи броят на хората в една от клетките и да се умножи по броя на всички кутийки. Така се получава приблизителна бройка на групата хора. Резултатът обаче често е доста неточен и е по-скоро \"налучкване\", защото хората в тълпата не са разпределени равномерно, което прави точното им преброяване невъзможно.\n\nПрофесор Ип допълва, че изчисляването на броя на демонстрантите в движеща се тълпа е още по-трудно. Един възможен начин е физическото преброяване на хората, които минават покрай определена точка от маршрута. Това обаче отново не гарантира точна бройка, тъй като някои хора се присъединяват към шествието на по-късен етап, а други минават покрай въпросното място повече от веднъж.\n\nОрганизаторите на шествия и протести са склонни да преувеличават броя на присъстващите, категоричен е Паул Ип, но според него това вреди на каузата им.\n\n\"Какво се случва, когато организаторите измислят толкова голямо число, че хората започнат да се чувстват неудобно от него. Така самото огромно число се превръща в нещо негативно за тях\", отбелязва професорът.\n\nИзглежда, преброяването на хората в тълпата е повече част от стратегията за връзки с обществеността, отколкото стремеж за намиране на истината, заключава той.","summary":"Твърди се, че протестите в Египет от последните седмици са били най-многобройното въстание в историята. Дали протестиращите по египетските улици обаче наистина бяха толкова много и как изобщо можем да ги преброим, се пита Би Би Си.","language":"bul"}
{"url":"https://www.dnevnik.bg/sviat/2006/02/19/190077_ptichiiat_grip_h5n1_nastupva/","title":"Птичият грип H5N1 настъпва","date":null,"text":"Птичият грип настъпва в Западна Европа, Индия и Африка въпреки всичкитепредпазни мерки, които се вземат от Световната здравна организация.\n\nПървислучай на опасната болест е регистриран във Франция, предаде Ройтерс.Опасният H5N1 е бил открит в мъртвата патица, намерена в миналияпонеделник край Лион. Изолираният щам съвпада 99% с този в Азия. Врайона, където бе намерена мъртвата дива патица, е създадена т.нар.зона за сигурност с радиус от 3 километра, каквито са от няколко дниизискванията на ЕС. Ветеринари проверяват състоянието на птиците в тазизона. Президентът Жак Ширак каза, че правителството внимателно следиситуацията и е готово да действа при евентуален взрив на заразата. ОтТайланд, където е на посещение, френският държавен глава призова да сезапази спокойствие, макар че изтъкна, че положението е много сериозно.Днес в Брюксел ще се състои заседание на министрите на селскотостопанство на страните от ЕС. Една от главните теми ще бъде птичиятгрип. На заседанието Париж ще поиска да се помогне на френскитеизносители на птиче месо, засегнати от спада в продажбите на птиче месозаради страха на потребителите от птичия грип.\n\nПърви случай насмъртоносния щам на птичия грип H5N1 беше открит през уикенда във Виенаи в провинция Долна Австрия, предаде АФП. Вирусът е идентифициран внамерени мъртви птици - лебед и дива патица. В страната бяха откритидосега четири лебеда - носители на болестта, смъртоносна и за човека,но в други региони. Продължават да се разрастват огнищата насмъртоносната болест в Германия. В страната са регистрирани нови 28случая на щама H5N1. Те са открити при изследване на мъртви птици впровинция Мекленбург-Предна Померания.\n\nИзвън Стария континентнай-сериозно остава положението в Индонезия, където жертвите насмъртоносната болест вече са 19. Междувременно Ройтерс съобщи, чев Западна Индия в областта Сурат е починал собственик на птицеферма, закогото се предполага, че е бил болен от птичи грип. Поне това сапоказали първите тестове, извършени на място. Пратени са проби заповторно изследване в национална лаборатория. Ако те потвърдят, чемъжът е бил заразен с опасния вирус, това ще е първият случай напочинал от птичи грип в Индия. Други осем души се намират поднаблюдение.\n\nЗаради смъртоносния вирус в Египет е въведеноизвънредно положение. Министърът на здравеопазването Хатем ал Габалиразпореди да бъде затворена за посещения зоологическата градина в Гиза,която е една от най-големите в света. Забранено е превозването надомашни птици между провинциите. Властите са снабдили болниците встраната с 2.5 млн. дози месна ваксина, която облекчава състоянието наболния. Египетските фармацевтични предприятия спешно увеличихапроизводство на собствени медикаменти. В столицата Кайро са затворени133 магазина и пазари за продажба на живи кокошки. За последнитеняколко дни продажбите на кокоше и пилешко месо в страната са падналисъс 70%. Египетските власти заедно с тези в Иран и Индия започнахамасова кампания по унищожение на домашните птици в избухналите огнища.\n\nЕвентуалнапандемия от птичи грип може да причини смъртта на 142.2 млн. души и дананесе щети на световната икономика за около 4400 млрд. долара, предадеАФП. Агенцията се позовава на проучване на австралийски експерти.Според тях е възможен и по-мек сценарий, който предвижда 1.4 млн.жертви и 330 млрд. долара. Икономическите последици ще бъдат многопо-осезаеми в развиващите се страни. Най-малко се очаква да бъдатзасегнати икономиките на държавите в Северна Америка и Европа.","summary":"Птичият грип настъпва в Западна Европа, Индия и Африка въпреки всичките\r\nпредпазни мерки, които се вземат от Световната здравна организация. Първи\r\nслучай на опасната болест е регистриран във Франция, предаде Ройтерс.\r\nОпасният H5N1 е бил открит в мъртвата патица, намерена в миналия\r\nпонеделник край Лион. Изолираният щам съвпада 99% с този в Азия. В\r\nрайона, където бе намерена мъртвата дива патица, е създадена т.","language":"bul"}
{"url":"https://www.dnevnik.bg/detski_dnevnik/2014/11/29/2428687_tancite_koito_vduhnoviha_kompozitorite/","title":"Танците, които вдъхновиха композиторите","date":null,"text":"Като част проекта \"Концерт на въглавници\" всеки месец \"Детски Дневник\" публикува информация за историята на музиката, на която е посветена поредната среща на децата с музиката.\n\nДнес Венета Нейнска (музикант и организатор на проекта, който беше първият с подобна насоченост и продължителност у нас) пренася читателите в Испания и разказва за историята на танците, които ще са в центъра на програмата на концерта в неделя.\n\nИспанският фолклор е музикалната основа в творчеството на трима испански композитори – Мануел де Файя, Исак Албениз и Енрике Гранадос. Танцът е неизменна част от тази култура и всяка от седемнайсетте автономни области в Испания може да се похвали със собствени характерни движения и съпътстваща музика.\n\nПо време на престоя си в Париж, Мануел де Файя e осенен от идеята за \"Седем популярни испански песни\". Премиерата им е в Мадрид и скоро са преработени за цигулка и пиано, а след това и за виолончело и пиано.\n\nКратката сюита има за цел да преведе слушателите през няколко от испанските региони. El paño moruno, в превод \"Мавърски плат\", отразява културата на маврите – мюсюлманската общност, която през Средновековието покорява почти цяла Испания за само осем години и оставя трайна следа в музикалната й история. В Canción (\"Песен\") се разказва за притокът на нови сили у мъжа, когато превъзмогва чувствата си, след като е предаден от любимата си. Огненото фламенко е представено в \"Поло\". В този андалузки танц се разказва за вълнението от откритието на любовта, но и мъките, които вървят ръка за ръка с позитивните емоции. Файя включва бързо повтарящи се ноти, които карат напрежението в музиката да нараства и да се натрупва до финала на танца. \"Хота\" идва от провинция Арагон и в него е прието да се танцува с високо вдигнати ръце, както и да се ползват кастанети. Тази пиеса разказва една бурна, но тайна любовна история.\n\nВеликият испански цигулар Пабло де Сарасате е изпълнявал предимно своите фантазии върху известни оперни теми. Цялото му композиционно творчество е съсредоточено върху демонстрирането на неговата собствена виртуозност.\n\nНе правят изключение и осемте му испански танца, които той пише, за да ползва основно като бисове. Въпреки че хабанерата се води за испански танц, тя всъщност се ражда в Куба, както подсказва и името, произхождащо от столицата Хавана. В пиесата на Сарасате са запазени основните характеристики на танца – типичния повтарящ се ритъм, наричан в музиката \"остинато\" и рязките контрасти между суров драматизъм и сдържано вълнение.\n\nВ \"Плайера\" отново има остинато. То е възложено на пианото, а цигулката има за цел да \"събуди\" пианото и да го извади от обзелата го меланхолия. Остър контраст внася \"Сапатеадо\" – вид фламенко, изпълнявано с метални плочки, монтирани на обувките на танцьора.\n\nСюитата \"Испания\" на Исак Албениз се състои от шест пиеси за пиано, замислени като лека салонна музика. \"Танго\" е една от най-разпознаваемите му композиции, която е преработвана за всевъзможни инструменти и обожавана от публиката из целия свят.\n\nШирокоразпространеното схващане за тангото е, че това е латиноамерикански танц. Има, обаче, версия на тангото, която е форма от испанската фламенко култура. Друг вид фламенко е малагенята, също включена като част от сюитата \"Испания\". Този танц често се изпълнява от двойка танцьори, но също така има вариант за четирима. В този случай двете двойки разменят партньорите си, когато минават едни покрай други. Както се подразбира и от името, малагенята произхожда от Малага – град в областта Андалузия. Освен Албениз, Морис Равел и Еманюел Шабрие са вдъхновени от малагенята и я включват в техните испански рапсодии.\n\nАндалузия е вдъхновение също така и за Гранадос, който включва частта \"Андалуза\" в неговите \"12 испански танца\" за пиано, а и за Мануел де Файя. Операта на Файя \"Кратък живот\" е изцяло на андалузки диалект и действието се развива в различни части на Гранада.\n\nДнес се изпълнява рядко като опера, но оркестровите й части са стандартни в класическия репертоар. Нетипична е с това, че има колкото вокална музика, толкова и инструментална. Особено известен е танцът от второ действие, известен като \"Испански танц\":","summary":"Венета Нейнска пренася читателите в Испания и разказва за историята на танците, които ще са в центъра на програмата на концерта в неделя","language":"bul"}
{"url":"https://www.dw.com/bg/%D0%BD%D0%BE%D0%B2%D0%B8%D0%BD%D0%B8/a-3022553","title":"Новини | Начало | DW | 26.12.2007","date":null,"text":"Три години след цунамитата оцелели от бедствието в Индонезия, Шриланка и Индия почетоха паметта на жертвите. В индонезийската провинция Аче стотици се молиха пред братски могили и джамии. В близост до столицата Джакарта освен това се проведе учебна тревога за опасност от цунами с участието на над 9 хиляди души. Присъстваше и президентът на индонезия Сусило Бамбавг Юдойоно. В Тайланд най-големите възпоменателни митинги се прроведоха на плажовете в Фанг На, Фукет и Краби. На 26-ти декември 2004 г. силно земетресение предизвика разрушителната приливна вълна, отнела живота на близо 230 хиляди души, почти половината от тях - в Индонезия.\n\nВследствие на поредица от свличания на земни пластове на индонезийския главен остров Ява загина най-малко един човек, но над 60 се водят за безследно изчезнали. Силни дъждовалежи в провинция Карангания размекнали почвата. Заради нестихващите валежи работата на спасителните отряди се забавя. Според еколози нарастналият брой на свлачищата в Индонезия се дължи на поголовната сеч в горите.\n\nИзраелският министър на отбраната Ехуд Барак се среща за пръв път след встъпването си в длъжност през месец юни с египетския президент Хосни Мубарак. По време на няколкочасовата си визита в египетския курорт Шарм ел Шейх според официална израелска информация Барак ще се срещне с египетския си колега и с шефа на египетското разузнаване. Централни теми на разговорите са въпроси на сигурността. Египет бе първата арабска държава, сключила мирна спогодба с Израел в 1979 г. и играе понястоящем важна роля в преговорите за освобождаването на израелския войник Гилад Шалит, похитен от палестински командоси през юни 2006 г. от ивицата Газа.\n\nТурската армия продължава действията си срещу членовете на забранената в Турция Кюрдска работническа партия /ПКК/. Както съобщи военен говорител в Анкара в югоизточнотурския гр. Сирнак са били убити петима предполагаеми бунтовници от ПКК. Освен това ВВС отново нанесоха удари срещу позиции на ПКК в Северен Ирак. По официални данни през последните 8 дни там са убити най-малко 150 кюрдски бунтовници.\n\nВследствие експлозията на взривно устройство пред полицейски участък в Истанбул бяха ранени най-малко седмина. Сред ранените има и жена, която е в особено тежко състояние. Взривното устройство било в кошче за боклук в европейската част на Истанбул. Още в понеделник полицията успя да предотврати бомбен атентат в центъра на града и арестува няколко заподозряни. Досега никой не е поел отговорност за покушенията.\n\nСпоред съдебните власти в столицата на Мавритания Ноакшот в неотдавнашното убийство на четиримата французи са участвали ислямистки екстремисти. Двама от тримата укрили се местни били близки до структурите на Ал Каида в Алжир, оповести прокуратурата в Ноакшот. Арестувани са общо петима заподозряни. Френското семейство туристи бяха нападнати и застреляни в източна Мавритания на Бъдни вечер. Предполага се, че извършителите са избягали в съседен Сенегал.\n\nПри срутването на висящ мост, по който преминавали стотици поклонници в Непал загинаха най-малко 15 души, а най-малко 30 са ранените. Мнозина още не са намерени в пропастта Бхери на около 400 км западно от столицата Катманду. Дълбгият 500 м мост на стоманени въжета е бил на около 50 м височина над реката. Полицията предполага, че срутването на единия от носещите стълбове е причина за нещастието.","summary":"ххх","language":"bul"}
{"url":"https://www.dnevnik.bg/bulgaria/2002/08/01/128416_toplofikaciia_-_sofiia_shte_pogasiava_dulga_si_kum/","title":"\"Топлофикация - София\" ще погасява дълга си към \"Булгаргаз\" с акции","date":null,"text":"\"Булгаргаз\" може да стане акционер в \"Топлофикация -София\" срещу опростяване на част от вземанията си, които възлизат на 114 млн. лв. Това е вариантът, който са одобрили Световната банка и Европейската банка за възстановяване и развитие (ЕВБР), за да бъдат отпуснати средствата по проекта за модернизация на столичната топлофикация на стойност 120 млн. евро. В четвъртък след бурни дебати парламентът даде съгласие да се проведат преговорите и да се сключи гаранционно споразумение между България и ЕВБР за заема от 30 млн. евро за модернизация на \"Топлофикация - София\".\n\nСоциалистите бяха против приемането на решението, защото страната щяла да загуби от позициите си в преговорите за затварянето на 3-ти и 4-ти блок на АЕЦ \"Козлодуй\". Причината е, че 30 млн. евро от средствата по проекта идват като грант от Международния валутен фонд за изваждане от експлоатация на атомната централа. \"Приемането на решението би означавало, че мнозинството не е имало намерение да се бори и да защитава атомната енергетика на България. Ако президентът върне този договор в средата на септември, ще лъснат безсмислието и глупостта на нашето решение сега\", заяви Румен Овчаров от парламентарната трибуна.\n\nЕнергийният министър Милко Ковачев отговори, че това няма да повлияе на преговорите за затварянето на двата блока. Председателят на парламентарната комисия по енергетика Веселин Близнаков заяви, че не е удачно да се намесва името на президента в подобен дебат и обвини лявата опозиция в политизиране на въпроса.\n\nЗаемът с ЕВБР е част от проект за 120.6 млн.евро за рехабилитация и модернизация на топлопреносната мрежа. Предвижда се до четири години със средствата да бъдат подменени 60 километра тръбопроводи и 7000 абонатни станции. Изпълнението на предвидената програма ще позволи на топлофикация да харчи с 18% по-малко газ и да спестява по 19 млн. евро годишно, откъдето ще дойдат и средствата за погасяване на заема. Срокът на изплащане на кредита от ЕВБР е 15 години с 5-годишен гратисен период.\n\nПолучаването на парите от ЕБВР е обвързано със заем от Световната банка за \"Топлофикация\" от 26 млн. евро и гранта от 30 млн. евро от международния фонд за АЕЦ \"Козлодуй\". В проекта за модернизацията на мрежата с 1.6 млн. евро ще се включи и програмата ФАР. Останалите 33 млн. лв., нужни за завършване на всички планирани дейности, ще се осигурят от \"Топлофикация\" - София.\n\nЕдно от изискванията на банките кредиторки за отпускането на заемите бе столичната \"Топлофикация\" да изчисти дълга си към \"Булгаргаз\" по подходящ начин преди подписване на кредитите, което ще гарантира навременното им връщане. В момента задължения на \"Топлофикация\" към \"Булгаргаз\" са около 114 млн. лв. Основна причина за натрупването им са ниските цени на топлоенергията за крайните битови потребители и недостатъчното държавно субсидиране. Проектът предвижда двете дружества да подпишат погасителен график за разсрочено плащане на 60 млн. лв. в следващите пет години. За остатъка от задължението \"Булгаргаз\" да придобие акционерно участие в \"Топлофикация - София\" искат банките кредиторки. Според Министерството на енергетиката и енергийните ресурси (МЕЕР) този вариант не е най-добрият, защото \"Булгаргаз\" се нуждае от свежи пари. По тази причина МЕЕР, Столична община, Министерството на финансите и двете дружества водят преговори, с които търсят и други решения за погасяване на задължението.\n\nПреговорите за отпускането на средствата по този проект са от 1997 г. Предишното правителство отказа държавата да гарантира заема. Ако президентът подпише вчерашното решение на парламента, проектът може да започне да се изпълнява и ще бъде финализиран през 2006 г. Едва тогава столичани ще почувстват ефекта от него. До 2006 г. сметките им за парно ще продължат да се повишават всяка година.","summary":"След бурни дебати в парламента заемът от ЕБВР  получи държавна гаранция","language":"bul"}
{"url":"https://www.dnes.bg/sofia/2016/06/19/eto-kyde-niama-da-ima-voda-v-ponedelnik.306205","title":"Ето къде няма да има вода в понеделник","date":null,"text":"На 20 юни 2016 г. (понеделник), във връзка с изпълнение на инвестиционен проект за подмяна на уличен водопровод по ул. „Цар Асен“ Център, се налага спиране на водоподаването от 9:00 до 18:00 часа на клиентите на „Софийска вода”, живеещи в района по ул. „Солунска“ от бул. „Витоша“ до ул. „Княз Борис I“.\n\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „ул. „Княз Борис I“ ъгъла с ул. „Солунска“.\n\nСлед възстановяване на водоснабдяването е възможно временно повишаване мътността на водата.\n\nСлед реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.\n\nВъв връзка с подмяна на сградно водопроводно отклонение на ул. „Христина Морфова“ , кв. „Драгалевци“ , се налага спиране на водоподаването от 9:00 до 18:00 часа на клиентите на „Софийска вода”, живеещи в карето между: по ул. „Христина Морфова“ от ул. „Папрат“ до ул. „Ангел Букурещлиев“.\n\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Папрат“ ъгъла с ул. „Ангел Букурещлиев“.\n\nВъв връзка с подмяна на сградно водопроводно отклонение на ул. „Незабравка“ , с. Лозен , се налага спиране на водоподаването от 9:00 до 17:00 часа на клиентите на „Софийска вода”, живеещи в карето между: по ул. „Незабравка“ от ул. „Здравец“ до ул. „Кайгана“, ул. „Китка“, ул. „Кайгана“ №21 и №28.\n\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Незабравка“ ъгъла с ул. „Кайгана“.\n\nВъв връзка с монтаж на въздушник на ул. „Морени“ , местност „Гърдова глава“ , се налага спиране на водоподаването от 10:00 до 22:00 часа на клиентите на „Софийска вода”, живеещи в района на: по ул.“Морени“ от ул.“Петко войвода“ до ул.“Меча поляна“, ул.“Брусенска“, по ул.“Меча поляна“ от ул.“Войнягово“ до ул.“Морени“ по ул.“Петко войвода“ от ул.“Райска градина“ до ул.“Морени“.\n\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул.“Петко войвода“ и ул.“Райска градина“.\n\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0700 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .","summary":"Причината - ремонти на \"Софийска вода\" | Dnes.bg","language":"bul"}
{"url":"https://www.dw.com/bg/%D0%BA%D0%B8%D1%82%D0%B0%D0%B9%D1%81%D0%BA%D0%B8%D1%8F%D1%82-%D0%B1%D0%B8%D0%B7%D0%BD%D0%B5%D1%81-%D1%81%D0%B5-%D1%87%D1%83%D0%B2%D1%81%D1%82%D0%B2%D0%B0-%D0%B4%D0%BE%D0%B1%D1%80%D0%B5-%D0%B2-%D0%B5%D0%B2%D1%80%D0%BE%D0%BF%D0%B0/a-18424471","title":"Китайският бизнес се чувства добре в Европа","date":null,"text":"Какво е общото между футболния клуб \"Atletico\" Мадрид, италианския производител на автомобилни гуми \"Pirelli\" и френския туроператор \"Club Med\"? Всички те през последните месеци станаха изцяло или отчасти собственост на китайски фирми. През първите четири месеца на 2015 година китайски инвеститори закупиха дялове от британския туроператор \"Thomas Cook\", спасиха от фалит германския производител на телевизори \"Metz\", придобиха швейцарската маркетингова агенция Infront Sport& Media, която междувпрочем търгува с телевизионните права за излъчване на световните първенства по футбол. В най-скоро време китайците могат да станат собственици и на гръцкото пристанище в Пирея, на холандската застрахователна компания \"Vivat\" и на италиянския футболен клуб AC Milan.\n\nТова са само най-крупните сделки, които попадат в новинарските емисии на информационните агенции. Китайският бизнес провежда целенасочена експанзия в Европа /най-вече в Германия и Великобритания/, чиито темпове и мащаби растат от година на година. По данни на германския клон на консултанската агенция Ernst&Young, през 2009 година китайски инвеститори са закупили в Германия 2 фирми, през 2013 година - 28, а през 2014 година - 36.\n\nКитайците изпреварват САЩ по преки инвестиции\n\nКитайската експанзия се осъществява не само по пътя на фирмени сливания, а и чрез инвестиции \"на зелено\". Германската правителствена агенция Germany Trade& Invest / GTAI/ оказва помощ на чуждестранните инвеститори в тази сфера. На 27 април агенцията публикува годишния си доклад, от който става ясно, че през 2014 година са били вложени чуждестранни капитали в 1 199 нови проекти. Или с 21 процента повече, отколкото през 2013 година. Това е рекорд. \"През 2009 година в Германия имаше 84 китайски инвестиционни проекта. През 2011 година те бяха вече 158, а Китай стана инвеститор номер едно, изпреварвайки САЩ\", казва И Цао, сътрудничка в GTAI. Китайската експанзия започва още в края на 1970-те години.\n\nГермански автомобили се произвеждат и в Китай. Така местните фирми придобиват ценно ноу-хау\n\nВ началото на европейския и в частност на германския пазар излизаха предимно китайски търговски фирми, докато от началото на новия век в Европа вече навлизат крупни частни китайски компании, които инвестират и се стремят да придобият нови технологии и съвременни методи на мениджмънт. От 2008 година насам започва истинският бум в навлизането на крупни и средни китайски фирми на европейския пазар. Той се дължи най-вече на новите китайски закони, които облекчават инвестиционната дейност зад граница.\n\n\"Китайското правителство възнамерява и в бъдеще да стимулира експанзията на китайските предприятия, за да повиши тяхната конкурентоспособност на световния пазар\", твърди експертът по въпросите на Китай И Сун. По данни на Ernst&Young, най-голям дял от закупените от Китай германски предприятия са от сферата на промишлеността, най-вече - автомобилната. Във Великобритания, китайските инвеститори проявават интерес предимно към фирми за надвижими имоти, а във Франция - към хотели.\n\nГермания привлича с технологии и инфраструктура\n\nПрез миналата година преките китайски инвестиции в Германия са били насочени главно към две сфери - електротехниката и машиностроенето. Германия привлича китайските инвеститори главно с възловото си географско положение в центъра на ЕС и добре развитата инфраструктура. Оттам е изключително изгодно да се обслужват както платежоспособните западноевропейски пазари, така и бързоразвиващите се пазари в Източна Европа. Германия се слави и с висококвалифицираните си специалисти. Затова китайците влагат много средства в научните изследвания и в конструкторските разработки.\n\nЕкспертите от Ernst&Young дават пример с производителя на телекомуникационно оборудване \"Huawei\". Този частен китайски концерн има филиали, в това число и научно-изследователски центрове в 18 германски градове с над 1 600 сътрудници. А общият брой на китайските фирми, установили се в Германия, е 1 300. До момента те вече са създали около 16 000 работни места.","summary":"Китайските инвестиции в Европа растват главоломно. Докато преди китайците изпращаха своите търговци, днес те вече превземат и високотехнологичните европейски концерни - с упоритост, висока производителност и старание.","language":"bul"}
{"url":"https://www.dnevnik.bg/sviat/2003/02/25/53395_amerikanskiiat_poslanik_v_parij_predupredi_shirak/","title":"Американският посланик в Париж предупреди Ширак","date":null,"text":"Американският посланик в Париж Хауърд Лийч заяви в интервю за телевизия ЛСИ във вторник, че Вашингтон ще смята за враждебен акт евентуално френско вето върху внесената от САЩ, Великобритания и Испания проекторезолюция за Ирак, съобщи АП. \"Надявам се, че ще продължим да работим заедно и че въпреки всичко Франция няма да наложи вето. Това ще бъде много неприятелски жест и ние няма да погледнем благосклонно на него\", каза посланикът.\n\nРъководителят на американската дипломатическа мисия във Франция отправи предупреждението, след като закусва с четиридесетина депутати от партията на президента Ширак Съюз за народно движение. По-късно в парламента заседава цялата група за приятелство Франция - САЩ, в която членуват 120 депутати от десницата. Те обсъдиха иракската криза и стигнаха до извода, че Франция не бива да задълбочава пропастта от двете страни на Атлантика, писа \"Либерасион\". Депутатите бяха завършили току-що закуската си с американския посланик Хауард Лийч. Депутатите от управляващата във Франция политическа сила изразиха страховете си, че позицията на президента Жак Ширак и външния министър Доминик дьо Вилепен, ще направи атлантическата пропаст твърде дълбока и това ще има тежки последствия за Франция.\n\nВъпреки кулоарните приказки никой досега официално не се е противопоставил на Елисейския дворец, коментира \"Либерасион\". Случващото се идва да покаже, че депутати от мнозинството се опитват единствено да фиксират жълтата линия, която не бива да бъде пресичана - ветото в Съвета за сигурност. \"Използването на вето ще бъде неуместно и злополучно. То не е в интерес на страната ни и ще навреди трайно на френско-американските връзки\", предупреди Аксел Пониатовски, депутат от Вал-д-Оаз и президент на групата за приятелство Франция - САЩ. \"Американците не са наши врагове. Саддам не е пацифист, а тиранин. Налагането на вето ми се струва немислимо. То ще доведе до международна криза, която не смея да си представя\", каза депутатът от UMP в Париж Клод Госкен. Недоволството се прехвърли и върху ръководителя на френската дипломация. \"Маршалът на Империята (Доминик дьо Вилепен) вкара държавния глава в една стая и изхвърли ключа през прозореца. Той няма никаква идея как да излезе оттам\", казва депутат от дясното мнозинство.\n\nФренският парламент ще обсъжда в сряда кризата около Ирак, но без гласуване. Този дебат има за цел да заглуши гласовете, които внасят дисхармония, смята \"Либерасион\". Мнението на UMP ще бъде изложено само от един оратор. Не се очакват изненади, тъй като партийната позиция ще бъде огласена от Ален Жупе, един от вдъхновителите на сегашната френска политика, или от ултраортодоксалния Жак Баро, ръководител на парламентарната група на UMP.\n\nВ същото време председателката на германския ХДС Ангела Меркел отново призова западните държави да формират обща позиция по иракската криза. Няма нищо по-лошо от опасността иракският президент Саддам Хюсеин да разцепи западния свят, заяви Меркел. За разлика от германското правителство лидерката на опозицията приветства внесената нова проекторезолюция и настоя натискът срещу Багдад да се увеличи. Ангела Меркел е на четиридневно посещение в САЩ и в сряда ще има среща с шефа на Федералния резерв Алън Грийнспан. Във вторник тя разговаря с вицепрезидента Дик Чейни, със секретаря по отбраната Доналд Ръмсфелд и с президентската съветничка по сигурността Кондолиза Райс.","summary":"Френският президент вече е критикуван и в собствената си парламентарна група","language":"bul"}
{"url":"https://www.dw.com/bg/%D0%BA%D0%B0%D0%BA%D1%82%D0%BE-%D0%BF%D0%BE-%D1%81%D1%82%D0%B0%D1%80%D0%BE-%D1%81%D1%8A%D0%B2%D0%B5%D1%82%D1%81%D0%BA%D0%BE-%D0%B2%D1%80%D0%B5%D0%BC%D0%B5/a-15729798","title":"Както по старо съветско време...","date":null,"text":"През 2007 година германският Червен кръст и Дружеството за исторически изследвания на немците от Русия сключват споразумение с Университета в Архангелск и областния архив на вътрешното министерство: на архангелския историк професор Михаил Супрун се възлага да събере данните за около 40 000 етнически германци, станали жертва на Сталиновия режим.\n\nКръгът е доста широк и към него спадат както руски граждани от немски произход, които са били заточени преди 1941 година, така и войници от Вермахта, попаднали в съветски плен. Много от тях свършват в лагери в района на Архангелск. Дружеството за исторически изследвания възнамерява да документира съдбата на всички жертви в една възпоменателна книга.\n\nЗа всяко провинение се намира и параграф\n\nСамо че това явно не се харесва на някои в местните руски органи на властта. Както по старо съветско време, за всяко провинение се намира и съответен параграф: със събирането на данни и планираната публикация професор Супрун нарушавал параграф 136 на наказателния кодекс, в който става дума за защитата на личната сфера.\n\nВсъщност Супрун събира само общи данни като име, рождена дата, професия, семейно положение, дата и причина за заточението. \"Страданията по времето на Сталин не са интимни семейни тайни\", казва адвокатът на обвинения Иван Павлов. \"Тук става дума за отношението на човека към държавата и следователно за всички нас.\"\n\nСамо че обвинителите виждат нещата по друг начин. Службата за вътрешна сигурност оказва натиск върху близки на жертвите, обискира жилището и бюрото на Супрун. Последният е успял вече да събере данни за 8 000 души, част от които са предадени на германския Червен кръст.\n\nСлед което е принуден да спре. През октомври 2011 започна съдебният процес. Прокуратурата искаше две години затвор, присъдата обаче се оказа по-мека: Супрун бе признат за виновен, но остана ненаказан, тъй като \"провинението\" му било изгубило вече давност.\n\nВъпреки това ефектът от станалото се усеща в Русия. Механизмът на сплашване функционира. Поне двама историци съобщиха, че се отказват от намерението си да разровят архивите за политическите затворници в СССР. Поначало архивите в Русия са бастион на властта и съответно труднодостъпни. Все пак нещичко се промени след края на СССР.\n\nРаботата в един от дванайсетте архива, с които разполага Федералната архивна служба и които документират историята на литературата, икономиката и Военно-морския флот, междувременно е чиста рутина. Употребата на преносими компютри вече не е забранена. Ограничението до максимално 500 копия на година, което по-рано служеше като инструмент на цензурата, не съществува повече.\n\nСъдбата на хиляди етнически германци остава неизвестна\n\nНовата руска идентичност е половинчата\n\nИ все пак: някои от най-важните архиви на Русия остават собственост на съответните министерства, съхранявайки съветския дух на пазене на тайна. Тук влизат архивите на министерствата на външните и вътрешните работи, на отбраната, както и на тайните служби. Федералната архивна служба няма власт над тях.\n\nЗащо гласността спира, когато става дума за деликатни исторически документи? Причината е проста: руското ръководство отново полага усилия за лъскането на имиджа си. А и Путин обяви победата над хитлеристка Германия за основен стълб на новата руска идентичност.\n\nГовори се, че Кремъл планирал създаването на архив на Втората световна война, за който щели да се отпуснат много пари. В същото време осмислянето на най-мрачните епизоди от съветската история, свързани не само с престъпленията на Сталин, но и с годините на Брежнев, преследването на дисидентите, потискането на Източна Европа - всичко това остава далеч на заден план. Тези теми не са табу, те са просто нежелателни.\n\nАГ, ДПА, АФП, ДЦ, С. Гяуров; Редактор: Б. Узунова","summary":"Победата над Германия във Втората световна война беше обявена за \"стълб на руската идентичност\". За друга част от тази идентичност, отнасяща се до престъпленията на режима, се пази стриктно мълчание. Иначе - репресии!","language":"bul"}
{"url":"https://www.dnevnik.bg/print/arhiv_pari/2002/03/01/1558662_pazari_sviat/","title":"Пазари свят - Архив Пари - Дневник","date":null,"text":"АДМИНИСТРАЦИЯТА на Белия дом във Вашингтон, изглежда, се подготвя за военни действия срещу Ирак. Петролният пазар отчита раздвижванията в геополитическата обстановка и това доведе до повишаване на котировките на нефта над 25 USD за барел. Въпреки това капиталовият пазар като че ли остава настрана от новините, пише Financial Times. Индексът Dow Jones Industrial Average стабилно продължава да бъде над равнището от 10 000 пункта, което е с около 2000 пункта над най-ниското за последните няколко години, достигнато след 11 септември 2001 г. Защо инвеститорите са толкова оптимистично настроени? Единият възможен отговор е, че войната може да не се случи. Aкo трябва да предполагаме, бихме казали, че атака срещу Ирак няма да има, отбелязва Хейдон Трауб, ръководител на инвестиционен фонд в Boston. Има доста противници извън Щатите на идеята за войната, допълва той. Тази теза се подкрепя и от реакцията на петролния пазар, където анализаторите предполагат, че преди започването на военни действия ще мине известно време, ако изобщо такава операция се проведе. Първо, Ирак би трябвало да откаже инспекция на оръжията си. И, второ, САЩ би трябвало да получат подкрепата на останалите развити държави. Хората не смятат, че това ще се случи по-рано от края на т. г. или началото на следващата, смята Паул Нивен, глобален стратег, работещ за Royal&Sun Alliance Investments. От друга страна, за мениджърите на инвестиционните фондове има много по-непосредствени \"тревоги\" - симптомите на икономическо възстановяване на САЩ и Европа. Ирак не изглежда толкова непосредствена заплаха. Много по-важно за мениджърите на милиардите долари е да се окажат извън фондовия пазар, ако вече е започнало възстановяването на глобалната икономика. Това пояснява Петер Опенхаймер, стратег за HSBC.В действителност в краткосрочен период страховете от война между САЩ и Ирак са благоприятни за икономиката и пазарите. Цената на петрола се покачва, а това от своя страна оказва натиск за поскъпване на котировките на акциите на енергийните компании, допълва Опенхаймер. Доказателство е случилото се на фондовите пазари непосредствено след започване на войната в Залива и атентата срещу САЩ на 11 септември. И в двата случая пазарите първо се сринаха, след което последва бързото им възстановяване.Според Метю Уикенс, икономист в ABN Amro, ако има война, след падането на първата бомба цените на акциите ще се сринат. Впоследствие инвеститорите ще решат, че спадът е добра възможност за покупка на същите тези акции от фондовия пазар, вярва той. В голяма степен нещата ще зависят от развитието на военните действия. Яснотата, че САЩ ще се наложат над Ирак по време на войната в Залива, спомогна за бързото възстановяване на фондовия пазар през 1991 г. След 11 септември фондовата търговия в САЩ и Европа се понесе на крилете на увереността, че западните сили ще постигнат победа над Афганистан.Сега инвеститорите смятат, че конфликтът между САЩ и Ирак в краткосрочен план ща остане стерилен. Ако представата им за геополитическата ситуация в света е грешна, много скоро цената на петрола ще надскочи значително нивото от 25 USD за барел. Освен всичко останало това ще има и негативно въздействие върху глобалната икономика, ставайки причина за засилване на инфлацията.За разлика от пазара на акции пазарите на правителствен дълг много по-отблизо следят сблъсъка между двете страни. И не само това, но всяка новина от Ирак намира отзив в котировките на дълговите инструменти на страните от възникващите пазари. Книжата на Русия и Венецуела поскъпват само при мисълта за нова война в Залива./ПАРИ/ . Заплахата Ирак остава в периферията на фондовия пазар","summary":"След войната в Залива и 11 септември акциите в САЩ бързо се покачиха","language":"bul"}
{"url":"https://www.dw.com/bg/%D0%BF%D1%80%D0%BE%D0%B1%D0%BB%D0%B5%D0%BC%D1%8A%D1%82-%D1%81-%D0%B1%D0%B5%D0%B7%D0%B4%D0%BE%D0%BC%D0%BD%D0%B8%D1%82%D0%B5-%D0%BF%D1%80%D0%B8%D1%88%D1%8A%D0%BB%D1%86%D0%B8-%D0%BE%D1%82-%D0%B8%D0%B7%D1%82%D0%BE%D1%87%D0%BD%D0%B0-%D0%B5%D0%B2%D1%80%D0%BE%D0%BF%D0%B0/a-42951506","title":"Проблемът с бездомните пришълци от Източна Европа","date":null,"text":"Експерти, цитирани от вестник \"Ди Велт\", твърдят, че през тази година в Германия навярно ще има над един милион бездомници. Предполага се, че близо една трета от всички тези хора са от България, Румъния, Полша и бившите съветски републики. За голяма част от германските градове тези преселници се оказват тежък проблем. Не на последно място, защото създават нелегални палаткови лагери, в които нощуват, оставят след себе си планини от боклуци и екскременти, бият се помежду си или проявяват агресия срещу представители на реда.\n\nВластите в Берлин, където притокът на подобни мигранти е особено голям, през есента за пореден път са разтурили нелегален бивак на източноевропейци в региона на квартал „Тиргартен\". Жителите на околните кооперации с месеци били притеснявани от проблемите, за които се оплаквали. Помощ обаче получили едва когато се наложило да се разследва смъртта на една 60-годишна жена, която навярно е била убита от един от бивакуващите - чеченец с предварителни присъди.\n\nОтношението към чужденците не е еднозначно, пише вестникът и пояснява, че политиците залагат предимно на мерки като екстрадиране и разтуряне на палатковите лагери, докато социалните работници настояват на въпросните хора да се оказва повече помощ.\n\nКонфликтът между съчувствие и недоверие е особено остър в Берлин, но и на други места в Германия, посочва изданието и цитира кмета на един район в Кьолн, който твърди, че ситуацията в града е станала непоносима. Той разказва, че хората в пешеходните зони често били притеснявани от пияни просяци – предимно от Румъния, България и Полша. Самият той наблюдавал изумителна сцена в един супермаркет, където четирима чужденци притеснявали една жена: „Видях как единият от тях си смъкна панталоните и започна да мастурбира пред жената. Когато се обърнах към мъжете с думите: „Вижте какво, дръжте се прилично!\", четиримата станаха крайно агресивни\", казва Андреас Хупке от партията на Зелените.\n\nНелегален бивак в региона на квартал \"Тиргартен\"\n\nТой смята, че политиците и на национално, и на европейско равнище оставят местните власти сами да се справят с тези проблеми; на градските власти обаче до голяма степен им били вързани ръцете – например от европейските разпоредби. Дори и след изтичането на шестмесечния срок, през който мигрантите имат право на престой, за да си търсят работа, е трудно да се екстрадират такива хора заради най-различни законови пречки, оплаква се главната кметица на Кьолн Хенриете Рекер.\n\nПраво на социални облаги имат само онези европейски мигранти, които са живели поне пет години в Германия. Повечето източноевропейци нямат подобна привилегия – и затова се изхранват с просия и събиране на стъклен амбалаж. Някои крадат, а други стават обект на трудова експлоатация. Повечето от тези хора живеят при минусови температури в парковете и под мостовете, но дори и тази мизерия за тях е по-добра, отколкото живота в родните им страни, пише „Ди Велт\".\n\nМигрантите по бедност предизвикват и други проблеми – като недостиг на места в приютите за бедни или във временните спални за настаняване по време на големи студове. Властите в Хамбург проявявали най-голяма твърдост спрямо пришълците. На 800 мигранти бил отказан достъп до спалните помещения, след като въпросните чужденци заявили, че в родните си страни разполагат с покрив над главите си. На тях градските власти им връчили билет за връщане, а онези, които отказали да го приемат, били допускани до топлите помещения само през деня. Говорителят на хамбургските власти Маркус Швайцер оправдава тези сурови действия с думите: „Няма да помогнем на тези хора, ако им обещаваме неща, които ние в Хамбург или другаде в Германия, просто няма как да изпълним\".\n\nВестник „Ди Велт\" пише в заключение, че нито Кьолн, нито Хамбург или Берлин имат конкретни идеи как да се пробие дяволският кръг от миграция по бедност и безперспективност. Повечето градове междувременно са вдигнали ръце и вместо причините за явлението, атакуват само симптомите.\n\nбу, аг, дв, дпа, кб","summary":"В големите германски градове като Кьолн, Хановер и Берлин е пълно с бедни хора от Източна Европа, вкл. от България. Те идват с надежда за по-добър живот, а затъват в мизерия, се казва в репортаж на вестник „Ди Велт\".","language":"bul"}
{"url":"https://www.dw.com/bg/%D0%B8%D1%82%D0%B0%D0%BB%D0%B8%D1%8F-%D0%B8-%D1%84%D1%80%D0%B0%D0%BD%D1%86%D0%B8%D1%8F-%D1%81%D0%B5%D0%B3%D0%B0-%D0%BA%D0%B0%D0%BA%D0%B2%D0%BE-%D0%B2%D0%BE%D0%B9%D0%BD%D0%B0-%D0%BB%D0%B8-%D1%89%D0%B5-%D1%81%D0%B8-%D0%BE%D0%B1%D1%8F%D0%B2%D1%8F%D1%82/a-47427323","title":"Италия и Франция: сега какво, война ли ще си обявят?","date":null,"text":"Френският президент Еманюел Макрон реагира обидено на постоянните провокации на популистите в Италия. Той дълго мълча и сега временно изтегли своя посланик в Рим. Декларацията на президентския дворец за тази дипломатическа наказателна акция, каквато всъщност не би следвало да се допуска между страни от ЕС, беше остра. Основният ѝ смисъл беше, че отношенията между правителствата в Париж и Рим не са били толкова лоши от края на Втората световна война насам. Реакцията на италианските популисти беше очаквана. Те се подиграват на \"Наполеон\" и на \"лудия пияч на шампанско\". В Макрон те откриха прекрасно поле за атаки в започналата борба за местните избори в Италия и за евроизборите през май. Лидерът на движението \"Пет звезди\" Луиджи Ди Майо и шефът на дясноекстремистката \"Северна лига\" Матео Салвини видяха в лицето на либералния поддръжник на Европа Макрон идеалния образ на врага. Макрон обаче се хвана на играта. А и не можеше да постъпи другояче, защото Ди Майо и Салвини открито се съюзяват с вътрешнополитическите му врагове във Франция - \"жълтите жилетки\" и дясната популистка Марин льо Пен.\n\nПопулистите в Рим правят това, което правят всички популисти. Те възбуждат емоциите на хората, разпространяват фалшиви обвинения и всяват омраза. Абсурдните обвинения срещу Франция като цяло и срещу Макрон в частност намират блогодатна почва в Италия. В Италия отдавна е на мода тезата, че ЕС предпочита по-големия брат на Запад и си затваря очите за неговите държавни дългове.\n\nНе е за чудене, че Ди Майо и Салвини се напреварват с обидите си срещу французите, тъй като двамата водят изборна борба един срещу друг. Потискащо е обаче какъв успех имат популистите с техните кресливи изявления. 60 процента от италианските избиратели сляпо следват демагозите. А президентът Макрон е отслабен в собствената си страна. Одобрението за неговата политика намалява, реформаторският му курс буксува. А сега започна да спори и с Германия за газопровода Северен поток 2.\n\nОт политическите комарджии в Рим не може да се очаква респект и благоприличие. На тях не им пука за щетите, които нанасят на френско-италианските отношения в средносрочна перспектива. Те не се вслушват и в предупрежденията на фирмените съюзи да не обременяват тесните икономически връзки. Съществуват безброй трансгранични инвестиции. Връзките между Франция и Италия са особено тесни при авиокомпания Alitalia, при транспортните проекти, телекомуникациите и енергоснабдяването. Трябва ли сега всичко това да бъде заложено на карта?\n\nПодходът на двете правителства е недостоен за приятелски страни-членки на ЕС. Федералната канцлерка може да предложи посредничество. Досега тя се въздържаше от критика на популистите в Рим. Нейният вътрешен министър Хорст Зеехофер обаче споделя сходни становища по миграционната политика с десния националист Салвини. Опасенията са, че двете страни вече не искат да уталожат изкуствено възникналия спор преди евроизборите. Той пасва отлично като оръжие в изборната борба за Европарламент. Очертава се двубой между националистите и прогресивните.\n\nТова поляризиране е отрова за базирания на компромиси и консенсус ЕС. Държавите трябва да си сътрудничат, а не да изпадат в националистически караници. Какво трябва да последва сега отзоваването на френския посланк? Прекъсване на дипломатическите отношения? Мобилизация? Обявяване на война? Не, разбира се! Матео Салвини и Еманюел Макрон трябва да проведат телевизионен дуел и да представят на хората своите диаметрално противоположни политически разбирания.","summary":"Италия и Франция се карат. В либералния защитник на Европа Макрон популистите в Рим видяха идеалния образ на врага. Той обаче се хвана на играта им. Кой ще спре \"надпреварата\"? - пита в коментара си Бернд Ригерт.","language":"bul"}
{"url":"https://www.dnevnik.bg/print/arhiv_za_grada/2007/02/05/309010_vuzstanoviavat_i_mosta_na_ezeroto_ariana_v/","title":"Възстановяват и моста на езерото \"Ариана\" в първоначалния му образ","date":null,"text":"Предвижда се като част от проекта за възстановяване на езерото \"Ариана\" - един от символите на София, който започна по инициатива на Столичната община, да бъде реконструиран и възстановен и мостът. Той свързва езерото и прилежащото пространство на Борисовата градина. Автор на архитектурния проект за възстановяване на съоръжението е арх. Станислав Константинов. В него е предвидено да бъдат възстановени и четирите бетонови вази, красили някога обекта, информираха от Столичната община.\n\nМостът е от стоманобетонова конструкция и е подпрян на две стоманобетонови греди в крива. Видимите пукнатини по преценка на конструктора не нарушават статическата му устойчивост. Бетонът на много места главно по парапетите, е отчупен и се вижда оголена и корозирала арматура. Силно напукана е настилката от циментов разтвор, която е била положена върху първоначалната бетонова повърхност, а на някои от места е напълно разрушен, показва направеното проучване. Металните елементи в отворите на моста са частично деформирани и силно корозирали, а боята е захабена.\n\nЗа да бъде запазен мостът в първоначалния му вид е необходимо да се извърши неговото укрепване с торкрет бетон. Това според предписанията на конструктивния проект ще бъде направено от долната му страна и по наклона на устоите, както и от двете страни на парапетите. Дебелината на торкрет бетона от долната страна на моста е променлива, като в частта на билото на гърбицата е 10 см и постепенно се увеличава до 20 см в двата края. Предложеното решение с проекта на арх. Станислав Константинов е много благоприятно за запазване на първоначалния облик на моста, защото по този начин се позволява новата повърхност изцяло да следва автентичната с нейната декоративна пластика и орнаменти. Удебеляването се овладява с допълнително измазване и не променя видимо очертанията и пластиката на моста по четирите фасади. Всички дефектирали бетонови повърхности трябва да бъдат отстранени. Върху почистената повърхност получените неравности, вдлъбнатини и оголени арматурни части се извършва допълване до първоначалното ниво със силен циментов разтвор.\n\nХарактерната първоначална пластика на моста се възстановява чрез измазване върху армировъчна мрежа, след което се полага минерална мазилка със ситни мраморни камъчета в светлосив цвят. Четирите вази ще се изпълнят от полимер бетон по детайл, след което ще бъдат монтирани и обработени. Настилките ще са изпълнени, така че в максимална степен да наподобяват съществуващите. Металните части също се възстановяват по първоначалната им геометрия.\n\nПрез май миналата година бе подписан договор за възстановяване на езерото \"Ариана\" от кмета на София Бойко Борисов и управителя на \"Профудс\" ЕООД Пламен Иванов. Документът бе утвърден от областния управител Тодор Модев. Езерото \"Ариана\" е публична държавна собственост и е прехвърлено с протокол за управление и съпътстващи дейности на Столичната община за пет години от областния управител. Амбициите на общината бяха обектът да е възстановен до два месеца, но необходимостта от сериозни строително-монтажи работи забави изпълнението.","summary":"Предвижда се като част от проекта за възстановяване на езерото &quot;Ариана&quot; - един от символите на София, който започна по инициатива на Столичната община, да бъде реконструиран и възстановен и мостът. Той свързва езерото и прилежащото пространство на Борисовата градина. Автор на архитектурния проект за възстановяване на съоръжението е арх. Станислав Константинов.","language":"bul"}
{"url":"https://www.dw.com/bg/%D0%B3%D1%80%D0%B0%D0%BD%D0%B8%D1%86%D0%B8%D1%82%D0%B5-%D0%BD%D0%B0-%D1%82%D0%BE%D0%BB%D0%B5%D1%80%D0%B0%D0%BD%D1%82%D0%BD%D0%BE%D1%81%D1%82%D1%82%D0%B0/a-16710339","title":"Границите на толерантността","date":null,"text":"Свобода, равенство, братство - това са либералните принципи на Френската република. Но за да остане вярна на принципите си и в сферата на хомосексуалните съжителства, Франция има да наваксва - въвеждайки пълна равнопоставеност между хетеро и хомосексуалните партньорства. Например по отношение на наследствените права и правата за осиновяване.\n\nВнесеният от социалистите законопроект предизвика остри протести от страна на консервативната опозиция и католическата църква. И както показаха протестите - сред определени части от френското общество хомосексуалността се натъква по-скоро на съпротива. \"Обществото има нужда от изкупителна жертва, защото е объркано, гневно и разочаровано\", казва Евелин Паради от Международната асоциация на лесбийките, гейовете и транссексуалните в Брюксел.\n\nТя подчертава, че агресивните демонстрации във Франция са огледало на несигурността в обществото - в смутни времена традиционните ценности като брака и класическото семейство добиват по-голямо значение. \"Промените в Европа се осъществяват много бързо - през последните десет години бе въведен не само антидискриминационният закон, но и бяха предоставени повече права на хомосексуалните при браковете и осиновяването. Това е драматично разминаване, защото манталитетът на населението не се променя със същата скорост\", обяснява Евелин Паради.\n\nВъв Франция законопроектът за еднополовите бракове доведе до сблъсъци на демонстранти и полиция\n\nЕднополовите бракове са забранени в много от европейските страни. Само седем държави, сред които Дания, Исландия и Испания, разрешават хомосескуалните бракове. В либералните страни-членки на Европейския съюз е въведено т.нар. съжителство на семейни начала, като всяка държава сама определя правата и задълженията при този вид връзка.\n\nОттам нататък се стига до значителни различия между страните-членки на ЕС, особено по отношение на данъчните въпроси, правата за осиновяване и наследствените права. Драстичен пример в това отношение са подчертано католическите страни като Италия и Полша. Те отдавна са членки на Европейския съюз, но изостават по въпросите на равнопоставеността на хомосексуалните двойки. И двете държави толерират съвместното съжителство, но не признават взаимната отговорност на хомосексуалните.\n\nКакви са в такъв случай границите на европейската толерантност? Депутатът от Християндемократическия съюз Йенс Шпан настоява хомосексуалните да получат повече права, но смята, че въвеждането на общи правила от страна на Брюксел би било фатално. \"Подобен ход по-скоро ще насърчи протеста и недоволството и няма да срещне широко разбиране. В обществата на повечето страни от Източна и Югоизточна Европа хомосексуалността е тема табу\", споделя той.\n\nГерманският депутат Йенс Шпан не смята, че правилата трябва да се диктуват от Брюксел\n\nВ Румъния не е като в Холандия\n\nЕдин от основните приницпи на Европейския съюз е свободният избор на местоживеене на европейските граждани. Поради това Европейската комисия и Международната асоциация на лесбийките, гейовете и транссексуалните подлагат на критики ограниченията за придвижване на хомосексуалните двойки в Европа.\n\nВ Холандия, например, еднополовите партньори имат равни права с хетеросексуалните двойки. Но какво би станало ако холандско хомосексуално семейство се пресели в Румъния? Там подобна двойка няма да бъде призната за семейство и няма да има същата сигурност както в Холандия. \"Това е очевидна дискриминация и насилие срещу правата на европейския гражданин\", заключава Евелин Паради.\n\nАвтор: С. Пабст, К. Цанев; Редактор: Б. Михайлова","summary":"Франция е на път да увеличи правата на хомосексуалните, разрешавайки им да влизат в брачен съюз. Мненията по въпроса в Европа обаче са коренно противоположни. А кризата само подхранва консервативните традиции.","language":"bul"}
{"url":"https://www.dnevnik.bg/print/arhiv_pari/1996/11/01/1395090_vreme_e_da_sprem_da_mislim_kato_jeleznica/","title":"ВРЕМЕ Е ДА СПРЕМ ДА МИСЛИМ КАТО ЖЕЛЕЗНИЦА","date":null,"text":"Телекомуникациите отвръщат на бързото внедряване на нова технология и ненаситния ръст на нови конкуренти. Здравеопазването е изстисквано от безжалостния натиск на демография и технология и ограничените възможности на нашите бюджети.Електрическите компании, тъкмо започващи дерегулиране от типа, който железниците посрещнаха преди 15 години, сега виждат навлизането на нови конкуренти на техните пазари и нови форми на съперничество. А компютърната индустрия е поразена от промяна, която става толкова бързо, че не може дори да се помисли да я следваш. Гордън Муре, един от основателите на Intel, предсказва, че мощността на компютърните процесорни чипове ще се удвоява всеки 18 месеца.Ако си помислиш за всичко, което става там навън тези дни, товарният транспорт изглежда катоедна същинска скала на стабилност. За щастие няма Закон на Мур за транспорта, удвояващ скоростта на превозите приблизително на всеки 18 месеца.Или пък има?Не толкова стабилнаВ товарния транспортен бизнес в момента стават промени, на които железниците трябва да обръщат внимание. Всички сме чували за just-in-time /тъкмо навреме/, за крехко производство и за нарастващата важност на товародателната логистика. Свиването на размерите дълбоко засегна видовете транспортни услуги, които товародателите купуват. Фактически структурните промени и крехкото производство така промениха произвеждащата промишленост, че товародателите просто не могат повече да взимат железопътни превози. Не, че нямат железопътни клонове, а просто не могат да взимат железопътни превози. Производителите купуват, а другите видове транспорт доставят различен продукт.Аз не се шегувам. Производствените съоръжения, линии, товарни отдели, складове, персонал, всичко, което има работа с получаване и изпращане, е проектирано за различен вид транспортна услуга. Цената не е проблем в такава среда. Железниците биха могли да предложат конвенционален жп превоз безплатно и товародателите пак не биха могли да го позволят.Резултати от изследванияПрез годините бяха проведени много изследвания на товародатели, насочени към определяне на еластичността на услугата и на цената - как основните товародатели се пазарят за цената на услугата. Това беше Светият Граал за железопътния маркетинг. Сегашните данни от изследванията започват да разказват нова история. Ние откриваме, че еластичността на услугата е стъпаловидна функция, а не пазарлък. Надеждността на услугата е преценката за влизане - една предпоставка, след която товародателите започват да обсъждат /паричната/ цената.Това води до ужасния извод: съществува голямо и бързо растящо парче от товарния транспортен пазар, което е закрито за железници. То е най-доходната, най-бързо растящата част от пазара. То е, където са парите.И друго нещоИма и нещо друго, което става. Производителите търсят партньори /съдружници/, които могат да им помогнат да управляват своя портфейл от транспортни нужди без значение от вида транспорт или други ограничени интереси. Такива партньори няма там навън. Все още.Транспортният отрасъл е организиран по-скоро по видове транспорт, отколкото по услуги. Въпреки че много железници в САЩ притежават фирми за превози с камиони, а някои имат дори логистични групи, всички се управляват вертикално. Така са и автомобилните компании. Всички са отрасли в комин, обърнати навътре и към железопътния или автомобилния бизнес, а не към бизнеса на транспортните услуги. Ние управляваме наши собствени ценностни вериги, а не на нашите клиенти.Нов фокусИма възможност да се развият нови отношения с клиентите, да станем тяхна верига за доставки чрез управление на техните транспортни функции и доставяне на услугите, от които те се нуждаят, без значение от вида транспорт.Това ще изисква различен вид доставчик на транспорт, такъв, който комбинира товародателен агент, железница и фирма за превоз с камиони. Такъв, който желае да работи насреща с железници, автомобилни компании и трети страни за разработване и доставка на пакет транспортни услуги, съставен за задоволяването на специфични нужди на клиента. Железниците могат да станат такива компании, но трябва да спрат да мислят като железници.","summary":"Джон Х. УИНЪР, съдружник в Mercer Management Consulting ОТРАСЪЛ след отрасъл се изправят пред нова конкуренция днес или са заплашени от нова технология, която принуждава към промяна с безпрецедентен мащаб.","language":"bul"}
{"url":"https://www.dnevnik.bg/print/arhiv_pari/1998/01/01/1513183_aristo/","title":"АРИСТО - Архив Пари - Дневник","date":null,"text":"Продава терени за строителство на еднофамилни къщи* Бояна: парцели 500, 800, 960, 3 х 1750 кв. м, панорама, път /ток/вода, Деспотова, Енчев* Кръстова вада - 1569 кв. м, ъглов - с 60 и 34 м лица, ток/вода - Деспотова, Енчев* Княжево - 1000 кв. м, път/ток/ вода, южен склон, 26 USD/кв. м - Деспотова, Енчев* Бъкстон - 450 кв. м, ъглов - с 17 и 24 м лица, ток/вода/ канал, с виза Г+2+А - 18 500 USD - Деспотова, ЕнчевПродава парцели за административни и жилищни сгради* Център 250 и 574 кв.м, с визи за М + 5 ет. + А - Христова, Енчев* бул. Цар Борис III, 2.920 дка, лице 45 м - 35 USD/кв.м - Христова* жк Младост 4, 2.646 дка, 3.800 дка, 3.330 дка; 1.141 дка., 283 кв.м - Христова* Кв. Лозенец, 380 кв.м, възможно РЗП 2000 кв.м, ъглов с 22 и 25 м лица - Деспотова, Енчев* Кв. Лозенец, 2800 кв.м, възможно РЗП 10 000 кв.м, ъглов, лица 63 и 39 м - Деспотова, Енчев* Бул. България с виза 3400 кв.м, 2х480 кв.м - Деспотова, Енчев* Бул. Цар Борис III, 2.5 дка, лице 60 м, изградена инфраструктура - Деспотова, ЕнчевКупува парцели за еднофамилни къщи, желателно с градоустройствени и благоустройствени решения - Деспотова, ЕнчевПродава магазини* кв. Иван Вазов, 45 кв. м, с акт 16, лукс, алуминиева дограма, теракота - 700 USD/кв. м - Казанджиева* бул. Цар Борис III, 58 кв. м - две нива, склад, нов - 20 800 USD - ИвановаКупува или наема магазин в центъра от 20 до 60 кв. м - ИвановаПродава апартаменти* Идеален център /бул. Цар Освободител, мезонет - 245 кв. м, ет. 5 - 120 000 USD - Дойчева* Идеален център/ул. граф Игнатиев, 235 кв. м, Т/Т/Т, ет. 5, 95 000 USD - Христова* Лозенец - с акт 16 и довършителни работи - 192 кв. м /мезонет/, 84 кв. м - Казанджиева* Гео Милев, 3-стаен, 100 кв. м, нов, ЕПК, акт 16 - 1997 г. - 23 500 USD - Деспотова* Център/ул. Денкоглу, 50 кв. м, ет. 5, Т/Т/Т - 18 500 USD - Деспотова* Идеален център, 60 кв. м + 30 кв. м тераса, Т/Т/Т, ет. 4, добро състояние - 30 000 USD - Казанджиева, ЕнчевДава под наем* Младост 4, 4-стаен - 125 кв.м, ТЕЦ, телефон, необзаведен, нов, луксозен, 200 USD - Иванова* бул. Витоша, офис - 130 кв.м, нов, луксозно изпълнение, ет. 2/НМ-350USD - Иванова* Лозенец, мезонет - 189 кв.м, луксозен, с гараж - 900 USD, Иванова* Бул. Янко Сакъзов, 5-стаен, 160 кв.м, луксозен, обзаведен - Иванова* бул. Христо Ботев, сграда - 330 кв.вм, необзаведена - 1400 USD - Иванова* Княжево, къща - 360 кв.м, ЛО, телефон, двор 3 дка, необзаведена - 1200 USD - ИвановаПродава административен комплекс в София с РЗП 3000 кв.м, при дострояване 1500 кв.м, ТЕЦ - 80 USD/кв.м - Станоев, Славов","summary":"Продава имоти на остров Къпър - гр. Лимасол и Пафос с възможност за получаване на жителство и регистриране на офшорна компания - Деспотова, Станоев","language":"bul"}
{"url":"https://www.dw.com/bg/%D0%BA%D0%B0%D0%BA%D0%B2%D0%BE-%D0%B7%D0%B0%D0%B2%D0%B5%D1%89%D0%B0%D0%B2%D0%B0%D0%BC%D0%B5-%D0%BD%D0%B0-%D0%B4%D0%B5%D1%86%D0%B0%D1%82%D0%B0-%D1%81%D0%B8/a-15466561","title":"Какво завещаваме на децата си?","date":null,"text":"Най-големият страх на германците са експлодиращите държавни дългове. Това е непрекъсното повтарящият се резултат от изследванията на настроенията в Германия. Междувременно обаче дискусията около дълговете започна да придобива и известен истеричен оттенък. Дълговете били всичко, което ние оставяме в наследство на нашите деца. И на техните деца. Така звучи обикновено тежката присъда. Но който аргументира по този начин, изпуска из очи една съществена взаимовръзка. Ето я:\n\nНие оставяме на нашите деца не само дългове, но и богатство - защото въпреки задлъжнялостта си държавата притежава огромно състояние. Към това богатство принадлежат инфраструктурата, продоволствените мрежи, обществените институции, земята, горите, езерата. Още по-важни са нематериалните блага. Към тях спадат правовата държавност, демокрацията, администрацията, полицията и армията, които се грижат за вътрешната и външна сигурност. Те, и само те гарантират основните индивидуални права. Те дават възможност на човека да бъде свободен, независим и самостоятелен. Те се грижат за функциониращите рамки на частното стопанство, с възможността за създаване, увеличаване и подсигуряване на личното богатство.\n\nНе прекаляваме ли малко с истерията?\n\nКолко неизмеримо важен е този нематериален социален капитал показва ясно примерът с Гърция. Страната е във финансова безизходица, защото бива неправилно управлявана и защото обществената администрация, меко казано, действа неефективно. Последиците са огромни данъчни дупки, прекомерна задлъжнялост и накрая банкрут.\n\nДържавите изразходват милиарди и за един друг вид нематериално богатство - става дума за сфери като образованието, здравеопазването, сигурността и социалната сфера, които служат за създаването, умножаването, запазването и подсигуряването на човешкия капитал. Разбира се, не всичко, което се прави в тези области, е ефикасно. Има много, твърде много трески за дялане. Закостенялостта на остарелите структури води до високи разходи и до малко нововъведения. Това обаче не променя факта, че държавните разходи за образование и здравеопазване са в крайна сметка инвестиции, които водят до приходи в държавния бюджет.\n\nС други думи: държавата оставя на идните поколения не само дългове, а и богатство, преди всичко огромен социален и човешки капитал. Същинската драма се корени всъщност не в държавните дългове като такива, а във фаталните последици от неправилното разпределение. Децата на богатите гаранти ще наследят държавни облигации, които обаче ще бъдат обслужвани от всички наши наследници. Тоест, парите на цялото общество ще се стичат към една малка групичка хора. Стартовата позиция на тези богати деца е, следователно, добра. Другояче ще изглежда животът на децата от бедни семейства - те ще наследят не държавни облигации, а държавни обвързаности под формата на лихви и обратни плащания. Техният старт е, следователно, фалстарт.\n\nКакво би станало, ако... ?\n\nИ още един проблем е от изключително значение. Какво би станало, ако един ден кредиторите на Германия са някъде далеч извън пределите на страната? Ако азиатци, да речем, дадат на Германия пари назаем. Тогава децата на нашите деца ще трябва да работят, за да погасяват лихви по заеми, взети от чужди хора. Тези пари няма да останат в Германия, а ще бъдат прехвърлени някъде в Далечния Изток. Тогава разпределението няма да бъде между богати и бедни германци, а между богати и бедни държави. Поне по тази точка обаче няма основание за истерия. Германия е все още страна с повече богатства, отколкото дългове.","summary":"Дълговете били всичко, което оставяме в наследство на нашите деца. И на техните деца. Така звучи тежката присъда в дискусиите около държавните дългове. Но не е ли излишна тази истерия? Нямат ли дълговете и добра страна?","language":"bul"}
{"url":"https://www.dnevnik.bg/print/arhiv_pari/2002/07/01/1566100_georgi_popov_padna_v_rucete_na_sledstvieto/","title":"Георги Попов падна в ръцете на следствието","date":null,"text":"Очаквам изненадващо висока цена за Булгартабак, заяви за в. ПАРИ вицепремиерът и министър на икономиката Николай Василев. Днес точно в 14 ч изтича срокът, в който кандидатите за тютюневия холдинг трябва да внесат в Агенцията за приватизация /АП/ окончателните си оферти. Минути след това те ще бъдат публично отворени, обещаха от АП. Медийният шум около тази сделка показва нейната значимост за страната, коментира министър Василев. Фактът, че кандидатите се атакуват едни друг, е положителен, защото това повишава страстите и \"вдига летвата\". Все пак става въпрос не само за раздържавяване на една компания, а за либерализация на цял отрасъл, смята вицепремиерът. Жалко е, че моето име се замесва много повече, отколкото заслужавам, в тези боричкания между кандидатите, но аз съм човек, който обича да поема отговорност, призна Николай Василев. Приходите от продажбата на ДЗИ, Биохим, Булгартабак и БТК бяха умишлено заложени в посока надолу с цел благоразумност в планирането на държавния бюджет. По негово мнение очакват се рекордни постъпления от тези сделки.Четири са кандидатите за 80% от тютюневия холдинг. Консорциумът между руската банка Регионална перспектива и дистрибуторската верига Маркет Форт все още не е внесъл своята окончателна оферта, като се очаква това да стане тази сутрин, научи в. ПАРИ. Другият кандидат е консорциум между българската фирма Capital Tobacco Partners и фирма на Дойчебанк. Според конкуренти тази фирма е толерирана от правителството, тъй като неин шеф е Божан Стоянов, приятел на Николай Василев и кум на финансовия министър Милен Велчев. Консорциумът Метатабак е подкрепен официално от изгонения руски бизнесмен Майкъл Чорни. Правителството провежда сделката за Булгартабак чисто и тя наистина беше публична, заяви пред радио НЕТ Чорни. Надявам да бъде избран най-добрият кандидат, каза той. Ако има сделка и ние подпишем скоро след като бъде обявен победителят, ако трябва да се платят заплатите на работниците, те ще имат всички основания да получат своите пари, твърди скандалният бизнесмен. Четвъртият кандидат е регистрираният във Виена Табако холдинг с участието на Райфайзен инвестмънт. Кандидатите ще бъдат оценявани по четири критерияи - ангажимент за количествата изкупен тютюн, който носи 47 точки, цена - 43 точки, трудова заетост и инвестиции - по 5 точки. Максималният сбор, който може да получи една окончателна оферта, е 100 точки. Миналата седмица стана ясно, че купувачът на Булгартабак няма да може да продава холдинга и трите му най-добри фабрики до пет години. Веднага след подписването на сделката акциите на Булгартабак холдинг, София БТ, Благоевград БТ и Пловдив \"Юрий Гагарин\" БТ ще бъдат блокирани в Централния депозитар за срок от 5 години. Акциите на другите дружества обаче ще може да се залагат или продават след съгласие на Агенцията за следприватизационен контрол. Правителството ни на няколко пъти определи претенциите на Русия за собствеността на Булгартабак като неоснователни. С поредица от международни договори в периода 1949-1955 г. СССР е прехвърлил на България възмездно и окончателно всички активи на Булгартабак, които Москва е придобила през 1946 г. под формата на репарации след Втората световна война, заяви в края на миналата седмица вицепремиерът Николай Василев.Междувременно стана ясно, че Русия е изпратила четвърта нота до Министерството на външните работи в отговор на твърденията на български министри, че руските претенции върху 12 фабрики на Булгартабак нямат никакви основания. Ще започнем едностранно разтрогването на споразумението с България от 1953 г., с което Москва отдава имотите си под аренда, твърди руската страна. Управлението на Путин настоява за спиране на приватизационната процедура до изясняването на спора с Булгартабак. . Вицепремиерът Николай Василев очаква изненадващо висока цена за холдинга","summary":"ПРОКУРОРСКАТА проверка срещу бившия шеф на Булгартабак Георги Попов, който беше обвинен за корупция, е завършила, и той е предаден на следствието, съобщиха от столичното следствие. Утре ще бъдат разпитвани свидетелите Георги Тасев и Гарегин Гевондян, които твърдят, че Георги Попов е искал от Съюзконтракт табак подкуп в размер на 500 хил. USD.","language":"bul"}
{"url":"https://www.dnevnik.bg/sviat/2003/10/30/51522_britanskite_konservatori_svaliha_lidera_si/","title":"Британските консерватори свалиха лидера си","date":null,"text":"Лидерът на торите Йън Дънкан Смит загуби със 75 на 90 гласа вота на доверие, поискан от неговите противници в парламента, съобщи Би Би Си. Според наблюдателите на везните е натежала най-вече неспособността на консервативния лидер да се възползва от драстичното спадане на рейтинга на правителството във връзка с иракската криза.\n\nНай-вероятният нов лидер на британските консерватори е бившият министър на вътрешните работи в кабинета на Джон Мейджър Майкъл Хауърд, съобщи Би Би Си. В момента Хауърд е финансов министър в сянка на британската опозиция и според агенцията се ползва с подкрепата на другите четирима евентуални претенденти за ръководния пост в партията. \"Познавам качествата му и опита му в управлението и смятам, че той е кандидатът, който може да обедини партията\", цитира Би Би Си здравния министър в сянка Лиъм Фокс. Зад Хауърд застана и най-амбициозният претендент за водещото място Дейвид Дейвис. Според медиите Дейвис и Хауърд са прекарали в сряда следобед около час в разговор на четири очи. След това Дейвис почти просълзен обяснил, че няма да издигне кандидатурата си, защото смята, че Хауърд има повече шансове да извади Консервативната партия от агонията, в която тя се намира от 10 години насам. Торите ще гласуват за новия си лидер на 11 ноември.\n\nБързото обединение на консерваторите около кандидатурата на Хауърд показва, че партията съзнава рисковете от дългия пазарлък за ръководния пост. Консервативната партия вече е изтощена от продължилите няколко месеца вътрешни борби и спекулации около снемането на доверието от Йън Дънкан Смит. В реч, която по преценка на \"Гардиън\" е била най-добрата в кариерата му, самият Смит призна грешките си като лидер, обеща да се оттегли от поста веднага щом приемникът му бъде избран, и увери, че ще бъде лоялен към новото ръководство.\n\nВ средите на торите финансовият министър в сянка минава за политик тежка категория, писаха британските вестници. Чрез неговата \"коронация\", по израза на \"Гардиън\", консерваторите отправят сериозно предизвикателство към лейбъристкия премиер Тони Блеър на следващите парламентарни избори. Шестдесет и две годишният Майкъл Хауърд е изявен евроскептик и поради проблемния си имидж не успя да поеме партията при битката за ръководния пост през 1997 г. \"Майкъл може да бъде извънредно рязък и остър и не е особено приветлив човек\", цитира \"Гардиън\" изказване на негов съпартиец. Някои анализатори смятат, че въпреки качествата си на политик и оратор, той няма да успее да върне консерваторите на власт. \"Шансовете на торите да спечелят изборите от гледна точка на сегашното състояние на нещата са равни на абсолютна нула\", коментира пред \"Индипендънт\" професорът по политология в Есекс Антъни Кинг.\n\nТорите сменят лидера си за трети път през последните 6 години, откакто лейбъристите са на власт. А 49-годишният бивш офицер Йън Дънкан Смит беше най-слабият лидер в историята на британската Консервативна партия, оглавявана в миналото от титани като Уинстън Чърчил и Маргарет Тачър. Ако кандидатурата на Майкъл Хауърд бъде одобрена на 11 ноември, торите за пръв път от повече от 100 години ще имат лидер с еврейски произход.","summary":"Финансовият министър в сянка Майкъл Хауърд  е вероятният наследник на Йън Дънкан Смит","language":"bul"}
{"url":"https://www.dnevnik.bg/tehnologii/2007/02/27/314994_command_conquer_3_tiberium_wars_demo/","title":"Command & Conquer 3: Tiberium Wars демо","date":null,"text":"Както се вижда, графиката е феноменална. А още по-хубавото е, че системните изисквания са учудващо скромни.\n\nТова е първата C&C игра, в която биват замесени извънземни. Те се интересуват единствено от високоенергийния елемент тиберий, както и всички останали, впрочем.\n\nЗавладяването на прогнили с ценни ресурси масиви никога не е било по-забавно. Поне такива са всеобщите впечатления от появилото се вчера следобед демо за PC изданието на Command & Conquer 3: Tiberium Wars. Тежащото малко повече от един гигабайт демо предлага един кратък епизод за обучение, две мисии от соло кампанията и една \"skirmish\" карта за симулираните мултиплейър битки срещу компютъра. Специално за този режим са предвидени цели три степени на трудност.\n\nКакто бе обещано по-рано, в демо версията са намерили място шепа филмчета с DVD качество, в които участват величия от ранга на Триша Хелфър, Грейс Парк и Майкъл Айрънсайд. Съвсем като в доброто старо време, между по-заплетените мисии в кампанията ще се прожектират безброй висококачествени клипове, изиграни от цяла армия холивудски звезди.\n\nСлед като бе деактивиран за няколко часа, уеб сайтът и FTP сървърът на издателя Electronic Arts най-после заработиха ефективно, така че желаещите да изпробват демо версията вече не са принудени да прибягват до специализираните сайтове, искащи платени регистрации, осигуряващи безпроблемно сваляне на файлове с прилична скорост. Файлът е с обем от над един гигабайт, което подсказва, че цялата игра трудно ще се побере в един DVD диск.\n\nИграта се разработва едновременно за персонален компютър (с Windows) и Xbox 360 от холивудския филиал на Electronic Arts, познат като EA Pacific. Преди да бъде окончателно закупена от издателя през 2000, компанията се наричаше DreamWorks Interactive и бе известна най-вече с екшън игри от ранга на Clive Barker's Undying и Medal of Honor (MoH).Веднъж попаднал в хищните лапи на EA, екипът сготви набързо няколко страхотни продължения на Medal of Honor, една стратегия в лицето на Command & Conquer: Generals - Zero Hour, още няколко MoH игри и една прилична история за агент 007. През 2004 на PC пазара се появи хитовата стратегия в реално време The Lord of the Rings: The Battle for Middle-earth, която внесе неочаквана доза свежест в жанра.\n\nВтората част на играта и наскоро появилото се разширение за нея единствено затвърдиха позициите на EA Pacific като производител на изключителни RTS игри, така че дори най-превзетите Command & Conquer и Westwood фенове нямат основателна причина да се притесняват за качествата на Command & Conquer 3: Tiberium Wars. Пък и PC демо версията излезе именно, за да разсее всички тревоги.\n\nСветовната премиера на Command & Conquer 3: Tiberium Wars е предвидена за 29 март 2007. По една или друга причина, Xbox 360 версията ще излезе две седмици по-късно. Все още не е сигурно дали двете издания ще са напълно съвместими едно с друго в мултиплейър режим. Предвид страхотно адаптирания за конзоли интерфейс на Lord of the Rings: The Battle for Middle-earth, управлението при Xbox 360 изданието в никакъв случай няма да попречи на конзолите стратези да разгърнат целия си потенциал.\n\nC&C3: Tiberium Wars демо (1.2 GB):EA.comHeadoffGamersHell","summary":"Завладяването на прогнили с ценни ресурси масиви никога не е било по-забавно. Поне такива са всеобщите впечатления от появилото се вчера следобед демо за PC изданието на Command &amp; Conquer 3: Tiberium Wars. Тежащото малко повече от един гигабайт демо предлага един кратък епизод за обучение, две мисии от соло кампанията и една &quot;skirmish&quot; карта за симулираните мултиплейър битки срещу компютъра.","language":"bul"}
{"url":"https://www.dw.com/bg/%D0%B2%D0%B7%D1%80%D0%B8%D0%B2%D0%BE%D0%BE%D0%BF%D0%B0%D1%81%D0%BD%D0%B0-%D0%B0%D1%84%D0%B5%D1%80%D0%B0-%D0%B2-%D1%82%D1%83%D1%80%D1%86%D0%B8%D1%8F/a-17527891","title":"Взривоопасна афера в Турция","date":null,"text":"Първо Туитър, а сега и Ютюб: турската служба по телекомуникациите TIB обяви, че интернет-платформата е блокирана по \"административни причини\". Само няколко часа по-рано там беше разпространен записът на един разговор с взривоопасно съдържание. Официалното турско становище гласи, че това бил един най-чудовищните записи, разпостранявани през последните месеци от анонимни критици на правителството.\n\nЗаписът пресъздава разговор на външния министър Ахмет Давутоглу с шефовете на тайните служби и на Генералния щаб на армията. От него излиза, че срещата е имала за цел да са намери повод за война срещу Сирия.\n\nТурският вестник \"Хюриет\" вече съобщи, че външното министерство е потвърдило автентичността на записа - такъв разговор действително е имало, само че съдържанието му било \"изкривено\". \"Разпространяването на информации за среща, на която са били обсъждани крайно чувствителни теми, представлява удар по националната сигурност на Турция, шпионски акт и крайно тежко престъпление. Този случай показва размера на електронната заплаха, на която е изложена нашата страна\", се казва в декларацията на външното министерство. Престъпниците, отговорни за разпространението на този запис, щели да бъдат намерени в най-скоро време, предадени на правосъдието и осъдени на най-тежкото наказание, се казва още в декларацията. А премиерът Ердоган заяви, че ставало дума за едно \"неморално, непочтено и противно деяние\".\n\nРешението за блокиране на платформата Ютюб предизвика остри реакции сред турските интернет-потребители. \"Малко остана да ни върнат в Средновековието. Ами да ни изключат тогава и тока!\", пише един юзър във Фейсбук. Друг казва, че блокирането на социалните платформи представлява \"абсолютно потискане на свободата на мненията\". А еврокомисарката Нели Крус, която отговаря за новите технологии, заяви, че блокирането на Ютюб е поредното \"отчайващо решение на Турция\".\n\nМеждувременно турският Съвет за медиен надзор забрани на всички медии в страната да разпространяват въпросния запис или неговото съдържание. А прокуратурата в Анкара вече била завела разследване срещу отговорните лица, съобщава \"Хюриет\".\n\nСкандалът се разрази в твърде неподходящ момент за правителството - тази неделя предстоят местни избори\n\nРазпространеният в Ютюб запис оставя впечатлението, че правителството иска да създаде международен проблем, с който да отвлече общественото внимание, казва правистът Бертан Токузлу. \"Търсенето на поводи за война е абсолютно несъвместимо с международните правни стандарти\", добавя експертът и пояснява, че трябва да се обърне внимание и на един друг аспект: \"В случая става дума за шпионаж. Съдържанието на този уж таен разговор, на който е била обсъждана една много деликатна тема, а именно - да се тръгва ли на война срещу Сирия или не, явно е трябвало да \"изтече\", за да повлияе на резултата от местните избори тази неделя\".\n\nВ наказателното право има раздел, свързан с държавната тайна и шпионажа, разяснява още Токузлу. \"Член 330 от Наказателния кодекс се отнася именно до такива случаи. Там става дума за информации, които по съображения от държавен интерес или с оглед на националната или международната сигурност следва да бъдат пазени в тайна. За нарушения по този член е предвидена доживотна присъда, защото става дума за много тежко деяние\", пояснява юристът.\n\nВ разпространения запис се говори и за доставки на оръжие за определени сирийски групировки. \"Ако това отговаря на истината и действително става дума за военно престъпление, обществеността е в правото си да бъде запозната с въпросните информации - така постановява Европейският съд за правата на човека\", посочва Токузлу. Неговото заключение гласи: \"Ако се окаже, че записът може да се разглежда като доказателство за извършването на военно престъпление, турското правителство може и да се озове пред Трибунала за военни престъпления\".","summary":"Записът на един разговор с взривоопасно съдържание, разпространен в Ютюб, разгневи турските власти до такава степен, че интернет-платформата беше блокирана. Какво точно разкрива въпросният запис?","language":"bul"}
{"url":"https://www.dnevnik.bg/evropa/novini_ot_es/2017/12/07/3093119_shulc_nastoia_za_suedineni_evropeiski_shtati_do_2025_g/","title":"Шулц настоя за Съединени европейски щати до 2025 г., който не иска - вън от ЕС","date":null,"text":"Лидерът на германската Социалдемократическа партия Мартин Шулц призова за по-тясна интеграция в Европейския съюз с цел да се постигне идеята за Съединени европейски щати до 2025 г., предаде \"Ройтерс\". Страна член, която не приема новите условия, включително изрични стандарти за защита на гражданското общество, трябва да напусне ЕС, добави той. \"Европа е нашата животозастраховка\", цитира думите му агенция ДПА.\n\nС амбициозен план за реформиране на Европейския съюз и еврозоната той се отправя към преговори за евентуално подновяване на коалиционното правителство с консерваторите на канцлера Ангела Меркел. Около 600 делегати трябва да гласуват мандат за коалиционни преговори с Християн-демократическия съюз.\n\nШулц заяви по време на партиен конгрес, че иска ЕС да договори нов \"конституционен договор\". Той трябва да създаде федерална Европа, която да може да действа заедно в области като вътрешна и външна сигурност, данъчни и валутни въпроси, бежанци и международно развитие. \"Този конституционен договор трябва да бъде представен във всички държави членки и тези, които не са съгласни, автоматично трябва да отпаднат от ЕС\", настоя Шулц.\n\nПо думите му европейските ценности са системно подкопавани в Полша и Европа не може да направи нищо по въпроса. Според него Унгария също все повече се отдалечава от блока, включително чрез големите сделки с Китай.\n\nЛидерът на социалдемократите призова партийните членове да дадат зелена светлина за разговорите с консерваторите на канцлера Ангела Меркел, за да намерят начин за излизане от политическата криза.\n\n\"Не трябва да управляваме на всяка цена. Но не трябва да и да отказваме да управляваме при всякакви обстоятелства\", подчерта Шулц.\n\nПо думите му социалдемократите трябва да започнат проучвателни разговори с консервативния блок непредубедено, да видят какви политики може да прокара партията и да оставят всички опции за управление на масата на преговори. \"Съдържанието е важно, а не формата\", подчерта Шулц.\n\nДържавата ни трябва да стане по-силна и затова е необходима Социалдемократическата партия, допълни той.\n\nПо думите на Шулц е необходимо да се инвестира в бюджет на еврозоната, вместо вниманието да се фокусира върху икономиите, каквато политика следваше досега Меркел. \"Нашият континент не може да си позволи да има още четири години германска политика в Европа в стила на Волфганг Шойбле\", настоя Шулц, имайки предвид бившия финансов министър на страната, който стана известен с исканията си за икономии.\n\nЗаемайки страната на френския президент Еманюел Макрон и най-новите предложения на Европейската комисия, социалистът добави, че \"се нуждаем от европейски финансов министър, който да прекрати състезанието кой ще предложи по-ниски данъци и как да се избегне плащането на данъци, трябва ни европейска рамка за минимална заплата, която да прекрати дъмпинга при заплащането\".\n\nЗа енергетиката и защитата на околната среда Шулц каза, че Германия трябва да намери начин да прекрати добива на лигнитни въглища, но без от това да пострадат определени райони и хората да си изгубят работата. \"Истината е, че искаме да постигне климатичните цели и ще работим за спиране на производството на енергия от лигнитни въглища. Но това няма да става за сметка на сигурността на енергоснабдяването и определено не за сметка н аработниците. Да, това ще изисква милиарди евро инвестиции в електропреносна мрежа и субсидиране на тези райони\".\n\nАмбициите на Шулц се ограничават от факта, че на изборите през септември партията му събра едва 20.5% от гасовене - най-слабият резултат в следвоенната история на Германия. Сега той твърди, че \"не успяхме да отговорим на въпроса какви позиции защитава социалдемокрацията през XXI век и че изгубихме ясния си профил\". За мнозина наши симпатизанти, добави Шулц, ГСДП престана да бъде техният представител в елита на страната.\n\n\"Ако тази реч беше ппроизнесена през лятото, щяхме да спечелим 7-8 процента повече\", коментира след това Ролф Мюлер, партиен член от провинция Тюрингия. Шулц беше критикуван след лошите резултати, че по време на кампанията не е бил достатъчно ясен по ключови въпроси за състоянието и бъдещето на ЕС.","summary":"Шулц заяви по време на партиен конгрес, че иска ЕС да договори нов конституционен договор. Той трябва да създаде федерална Европа, която да може да действа заедно в области като вътрешна и външна сигурност, данъчни и валутни въпроси, бежанци и международно развитие.","language":"bul"}
{"url":"https://www.dnes.bg/zvezdi/2016/10/21/liv-tailyr-jenata-koiato-ne-mojesh-da-podminesh.319497","title":"Лив Тайлър - жената, която не можеш да подминеш","date":null,"text":"Belstaff and Liv Tyler. Снимка: Luisa Via Roma\n\nЛив Тайлър определено е сред жените, които трудно могат да бъдат подминати.\n\nПомним я с очите като на сърна и невинността ѝ от филма \"Открадната красота, ефирността като принцеса Арвен от \"Властелинът на пръстените\" и страстта в \"Армагедон\", където играе рамо до рамо с Бен Афлек и Брус Уилис. Лив Тайлър е всичко това, че и още повече.\n\nРодената на 1 юли 1977 година актриса на бившата плеймейтка и модел Бебе Бюел открива, че е дъщеря на Стивън Тайлър, когато е едва на 11-годишна възраст. Тя започва модната си кариера на 14 и през 1994 година дебютира като актриса в музикалния клип към групата на баща си – Aerosmith.\n\nДуото баща-дъщеря работи заедно още веднъж, когато Лив участва във филмовия хит \"Армагедон\", а Aerosmith написаха песента \"I don`t want to miss a thing\".\n\n\"Това беше един от най-красивия и невероятен опит за целия ми живот. Научих толкова много за красотата на света\", споделя тя.\n\nМиналата година Лив бе попитана от Belstaff, които са колаборирали с различни звезди като Дейвид Бекъм, да работят заедно по създаването на капсулна колекция.\n\nКогато марката се свързва с нея през 2015, актрисата е бременна и в почивка от шоуто Leftovers. Това е било перфектният повод за нея да изрази своята креативност.\n\nЗа капсулната колекция, наречена \"Belstaff and Liv Tyler\", актрисата иска да реинтерпретира духа на марката. Авантюристичната Амелия Еърхарт е една от първите жени, облечени с Belstaff и е била източник на вдъхновение за линията.\n\nИма фокус върху връхните дрехи с кожени детайли в натурална палитра с акценти от цветове. Колекцията съдържа 12 ключови предложения, а самата Лив Тайлър ги определя като елементите, които всяка жена трябва да има в своя гардероб.\n\nКолекцията материализира стила на актрисата: силен и едновременно решителен, женствен, красив и готов за всичко.\n\nПопитана за майчинството и на какво иска да научи децата си, лицето на актрисата омеква. Майката на две момчета и бременна с трето, момиченце, отговаря с любов.\n\n\"За мен имат значение маниерите. Искам моите момчета да бъдат възпитани, елегантни и добре отгледани\".\n\nТя казва, че не съжалява за нищо в своя живот и е благодарна на родителите си за възможностите, които е имала. Смята се за късметлийка и счита, че всичко, което правиш, те води до положението, в което се намираш.\n\nКогато говори за красота, Лив се усмихва и отговаря на въпроса каква е нейната тайна: \"Не е истинска тайна, просто се опитвам да се грижа за себе си. Красотата идва отвътре, нали?\"\n\nАко се усмихваш, красива си. Красота е когато духът излиза, споделя тя. Външната красота се определя от това какво е вътрешното състояние. Очевидно тя се опитва да се храни здравословно, но не се лишава от това, което харесва, като чаша добро вино или чиния с паста. Трябва да има баланс.\n\nБалансът е ключов за Лив Тайлър, без значение дали когато прекарва време с децата си, участва във филм или е в ролята на дизайнер за Belstaff. Нейната нестихваща енергия си е проправила път в линията за колекция, която е красива и силна.\n\nКрасивите кадри с Лив Тайлър и предложения от капсулната колекция с Belstaff можете да разгледате в нашата галерия.\n\nА тук можете да се включите в игра за ваучер от 200 евро, осигурен от Luisa Via Roma","summary":"Вижте модния й дебют – колекцията с Belstaff | Dnes.bg","language":"bul"}
{"url":"https://www.dnes.bg/politika/2014/03/22/borisov-i-mestan-se-kaniat-na-kafe-v-kyrdjali.219880","title":"Борисов и Местан се канят на кафе в Кърджали","date":null,"text":"Лидерът на ГЕРБ Бойко Борисов и лидерът на ДПС Лютви Местан си отправиха покани да пият заедно кафе в Кърджали, като и двамата изразиха готовност да платят сметката.\n\nПърво Борисов обяви, че той и Местан са длъжни да изпият едно кафе заедно в Кърджали. Светкавично от пресцентъра на ДПС излязоха със съобщение, с което Местан определи среща на Борисов в ресторант „Ориентал“ в града.\n\nНие сме длъжни с Местан да слезем за половин час, да изпием на центъра едно кафе. И тогава и мюсюлмани, и християни, и всички ще видят, че има граница, която не се прескача от никой, призова лидерът на ГЕРБ.\n\nПо думите му това не означавало коалиция. \"Това не значи, че не сме диаметрално противоположни по много неща. Но това е знак към всички и най-вече към Станишев, че няма проблем с Кърджали. Нито аз ще насъскам българските мюсюлмани, които са в ГЕРБ, нито те да не го правят. Ако има някакъв конфликт, проблем някъде, точно тук е политическата отговорност и майсторлък политически да седнем и да кажем: „Дайте там, където е малко по-деликатно, да бъдем по-толерантни взаимно”, добави Борисов.\n\nЗатова казвам, че те може да са мост, а не пропаст. И същото е с българските изселници. Те трябва да са мост между България и Турция, а не пропаст, добави още лидерът на ГЕРБ, цитиран от пресцентъра на партията.\n\nНие с г-н Борисов в Бояна сме пили кафе, какво остава за Кърджали. Тогава заради нелепа случайност аз бях некакен гост, а той - неволен домакин. Сега съм готов да си разменим ролите. Т.е. готов съм да бъда неволният домакин, отговори лидерът на ДПС Лютви Местан .\n\nПрез 2011 година Местан гостува погрешка на Бойко Борисов в резиденция „Бояна“ , когато вместо при президента Георги Първанов, отиде в къщата на тогавашния премиер.\n\nЛидерът на ДПС обяви днес, че ще пристигне в Кърджали към 16,30, срещата му с актива е от 17, 30 в кв. \"Възрожденци\", ресторант \"Ориентал\".\n\n\"Предвид на анонса му, че оттук нататък срещите му ще бъдат само публични, мисля, че ресторант \"Ориентал\" е добро място за среща между Местан и Борисов. Очаквам го\", заяви Местан.\n\nПо-късно пък Борисов обяви, че ще се срещна с Лютви Местан в центъра на Кърджали в кафе „Френд”. Срещата ще е малко след 16,30 часа, дори аз ще платя сметката, добави Борисов.\n\nВ Кърджали сметките ги плаща Местан, мигновено отговори лидерът на ДПС чрез пресцентъра на партията.\n\nЯвно Борисов е бил неискрен в желанието си за кафе с Местан, коментира малко по-късно лидерът на ДПС. Нещо го е притеснило. Може би не е очаквал, че ще приема да бъда домакин. Сега променя часа, предложен от него самия. Той знае, че в 17:30 часа започва срещата ми с актива на ДПС. И никоя футболна среща не стои по-високо от уважението ми към членовете и симпатизантите на ДПС, за да ги накарам да чакат края на един или друг мач. Като домакин, вече уведомих г-жа Цачева, че ги чакам в 16:35 часа в една неутрална територия, каквато е „Марая\" до хотел „Арпезос”. Разбирам, че среща няма да има\", заявява лидерът на ДПС Лютви Местан.","summary":"Лидерът на ДПС: Очаквам го в „Ориентал“, Лидерът на ГЕРБ: Среща във \"Френд\"\r\n | Dnes.bg","language":"bul"}
{"url":"https://www.dnevnik.bg/sviat/2014/04/22/2286136_donald_tusk_es_se_nujdae_ot_edinen_organ_koito_da/","title":"Доналд Туск: ЕС се нуждае от единен орган, който да преговаря с Русия за газа","date":null,"text":"ЕС трябва да създаде енергиен съюз, който да позволи опазване на газовите интереси на страните членки, пише полският премиер Доналд Туск в статия за \"Файненшъл таймс\". Според него Русия, която доставя около една трета от петрола и газа на Стария континент, трябва да бъде изправена пред нови условия след военната интервенция в Крим.\n\nИзбраният от САЩ и ЕС път засега е на налагане на икономически санкции срещу приближените на Владимир Путин, обмислят се и икономически санкции в случай, че напрежението в Украйна ескалира.\n\nВъпреки че в понеделник се проведоха преговори за предотвратяване на задълбочаване на конфликта, проруските сепаратисти в Източна Украйна не дадоха индикации, че възнамеряват да предадат превзетите държавни учреждения.\n\n\"Независимо как се развие ситуацията в Украйна едно е ясно: дълбоката зависимост от руския газ прави Европа слаба\", пише Туск в статията си.\n\nТой посочва, че ЕС вече е създала банков съюз с единно ръководство и единен механизъм за решаване на кризи и метод за закриване на фалирали институции. ЕС също така купува заедно уран за ядрените си централи. Според Туск съюзът трябва да възприеме същия подход спрямо руския газ. \"Предлагам да създадем енергиен съюз. Нека върнем Европейската общност към корените ѝ\", пише той.\n\nТози съюз ще се състои от няколко елемента, като приоритет е изграждането на европейски орган, който да купува газ за всички страни членки. Необходимо е също така да се изгради \"механизъм на солидарност\", който да осигурява доставки на газ в случай че някоя от страните бъде отрязана от \"Газпром\".\n\nЕС трябва да помага и с финансирането на проекти като газови хранилища и газови връзки за страните, които са най-зависими от руския газ. \"Днес най-малко 10 страни от ЕС разчитат единствено на доставки от \"Газрпом\" за повече от половината от употребявания от тях газ. Част от тях са изцяло зависими от Русия\", твърди Туск.\n\nЧетвъртият елемент от общоевропейската политика би била по-интензивната употреба на собствените ресурси на Европа, в това число въглища и шистов газ. \"В източните страни от ЕС, в това число и в Полша, въглища е синоним на енергийна сигурност. Никоя държава не бива да бъде принуждавана да разработва фосилни горива, но и никоя не бива да бъде спирана да го прави – стига това да се случва по правилата.\"\n\nОбщата политика ще позволява на съюза да внася и газ от износители извън Европа – САЩ или Австралия например. Този газ ще бъде доставян до Европа с танкери във вид на втеченен природен газ.\n\nПоследната предложена от Туск мярка е засилване на Енергийната общност на ЕС, създадена през 2005 г. и разширяване на Европейския газов пазар на изток. \"Необходимо е европейските правителства да заемат една и съща позиция. Такава координация обаче далеч не е нечувана. \"\n\nЕвропейските лидери се съгласиха, че е необходимо да се постигне повече сигурност при доставките на газ след анексирането на Крим, а Европейската комисия ще изготви предложение как да се случи това до месец юни.\n\nСлед газовите кризи през 2006 г. и 2009 г. ЕС е направил значителни стъпки към подобряване на енергийната си сигурност. Въпреки това според Туск зависимостта на европейските държави от руския газ и нефт се е увеличила, а не е намаляла.\n\nСпоред данните на Евростат зависимостта на ЕС от внос на газ и нефт се е увеличила на 65.8% през 2012 г. в сравнение с 63.4% през 2009 г.\n\nДелът на руския газ се е увеличил на около 30% спрямо 22% през 2010 г, а 35% от ползвания в Европа нефт се внася от Русия.","summary":"Според полския премиер ЕС трябва да изгради единна енергийна политика и единен орган, който да преговаря с \"Газпром\".","language":"bul"}
{"url":"https://www.dnes.bg/world/2015/05/14/plevneliev-podpisa-za-vseobhvatno-partniorstvo-s-iujna-koreia.263511","title":"Плевнелиев подписа за всеобхватно партньорство с Южна Корея","date":null,"text":"Росен Плевнелиев и Пак Гън Хе. Снимка: БТА\n\nСъвместна декларация за всеобхватно и ориентирано към бъдещето партньорство подписаха в Сеул държавният глава Росен Плевнелиев и президентът на Република Корея Пак Гън Хе в рамките на официалното посещение на българския президент в азиатската държава. Визитата съвпада с 25-ата годишнина от установяването на дипломатически отношения между Република България и Република Корея, съобщиха от прессекретариата на държавния глава. „Корея е приоритетен партньор на България в Азия. Желаем да насърчим двустранната търговия и инвестиции. Имаме много по-голям потенциал, българските продукти са много добре приети на азиатския пазар, а страната ни се ползва с отлична репутация“, заяви президентът Росен Плевнелиев на съвместна пресконференция с президента Пак Гън Хе. Българският президент отличи стратегическите предимства на страната ни, която е разположена по пътя на стоките между Азия и Европа.\n\n„Имаме най-ниските разходи за бизнеса и най-ниските данъци в ЕС. Бързо модернизираме инфраструктурата си, притежаваме висококвалифицирани специалисти и развити индустриални зони, гарантираме достъп до 500-милионен европейски пазар – всичко това е предпоставка за задълбочаване на търговско-икономическото сътрудничество“, каза държавният глава.\n\nРосен Плевнелиев допълни, че България е регионален лидер в Югоизточна Европа в областта на информационните и комуникационните технологии и покани корейските компании да се включат в първата иновационна екосистема в региона – „София тех парк\". Двамата президенти отбелязаха значението на образователния и културния обмен и посочиха успешното развитие на кореистиката в България и на българистиката в Южна Корея.\n\nПо време на пленарните разговори е бил отбелязан и големият потенциал в туризма, като от страната ни се очакват целенасочени действия на корейския туристически пазар. Президентът Росен Плевнелиев обяви, че като член на ЕС България ще продължи активно да допринася за развитието на Стратегическото партньорство между ЕС и Република Корея. Държавният глава изрази и високата оценка и подкрепа за инициативите на президента Пак, насочени към мирното обединяване на Корейския полуостров. На основата на изградените търговски отношения двете държави ще положат усилия да намерят по-ефективни начини за увеличаване на инвестициите. България и Република Корея ще работят и за разширяване на сътрудничеството си в редица области като енергетиката, отбраната и отбранителната индустрия, науката, технологиите, земеделието, околната среда, образованието и културата. България има отличен опит в развитието на фундаменталните изследвания, а Корея е сред лидерите в приложните науки, посочи Пак гън Хе. Двете страни също така имат сходно разбиране за развитието на глобалните процеси, подчерта корейският президент, която изказа благодарност за последователната българска подкрепа по въпроса за ядреното разоръжаване на Северна Корея и за опазването на мира и сигурността на Корейския полуостров. По-рано в присъствието на президентите Росен Плевнелиев и Пак Гън Хе бяха подписани редица документи за двустранно сътрудничество. Плевнелиев ще посети днес Центъра за иновации на компанията „Самсунг“ и Центъра за креативна икономика и иновации в Пангьо, който е средище на IT индустрията на Южна Корея.","summary":"Желаем да насърчим двустранната търговия и инвестиции, заяви президентът | Dnes.bg","language":"bul"}
{"url":"https://www.dnevnik.bg/sviat/2003/07/06/143707_ankara_obiavi_voina_na_familiiata_juzan/","title":"Анкара обяви война на фамилията Юзан","date":null,"text":"Властите в Турция водят почти открита война срещу Юзан - една от най-богатите, но и скандални фамилии в страната, и за по-малко от месец спряха петте й телевизионни канала, отнеха й две енергийни компании, а в петък наложиха служебно ръководство на една от банките й, като целта, изглежда, е да бъде унищожен потенциално най-сериозният политически противник, съобщи агенция \"Франс прес\". Единствената добра новина за клана от миналата седмица е, че спечели търг за приватизацията на 89% от петролния гигант \"Пектим\". Възникнаха обаче съмнения дали фамилията ще успее да плати обещаните над 520 милиона евро.\n\nТурската Агенция за надзор и контрол на банковия сектор (BDDK) в петък пое управлението на банка \"Имар\" и й забрани да провежда банкови транзакции и да приема депозити. Това стана, след като съветът на директорите на банката, която е част от групировката \"Юзан\", напуснаха без обяснение в края на седмицата. От BDDK обясниха, че се намесили, за да предотвратят \"опасност за сигурността и стабилността на финансовата система\" след вълна от изтегляне на влогове. Огромна част от кредитите на \"Имар\" са за компании на фамилията. За 2002 г. банката, която има 169 клона и 1500 служители, е регистрирала загуба от 65 млн. евро. Вицепремиерът и държавен министър Абдуллатиф Шенер обяви, ще ще бъдат взети специални мерки по отношение на собствеността на членовете на изпълнителното тяло на банката. Турските медии прогнозират, че скоро ще бъде поета от властите и \"Адабанк\" - още една от структурите на фамилията милиардери.\n\nВ специално изявление кланът Юзан обяви, че регулаторният орган изпълнява политическа поръчка на управляващата проислямистка Партия на справедливостта и развитието. Главен изпълнителен директор на \"Имар\" беше Кемал Юзан, баща на лидера на Младежката партия Джем Юзан. Партията спечели през ноември 7% от гласовете и не можа да премине парламентарния праг от 10%, но днес има подкрепата на 17% от избирателите. От фамилията обявиха, че целта на поставянето на банка \"Имар\" по държавен контрол е да наруши финансирането на Младежката партия - организацията с най-бързо растяща популярност.\n\nБизнес империята Юзан притежава още две финансови институции - кипърската \"Румелибанк\" и \"Адабанк\". Кланът, който идва от изселници от Босна, притежава две строителни компании - Construction Trade и Central Investment, десет циментови фирми, няколко металургични компании. В империята, започнала да трупа богатството си от строителство на стадиони и язовирни стени, са включени и медийни клонове като Rumeli Telecom, Star Digital, Media Park Broadcasting and National Press Journalism. Перлата в короната на Юзан е телекомуникационната компания Telsim.\n\nКланът обаче има доста проблеми и е крайно недолюбван от турските медии. Те твърдят, че членовете му си купуват политическа закрила и печелят популярност с безплатно раздаване на дрехи, въглища и храна, като цялата кампания струвала на Юзан дотук 200 милиона долара.\n\nДържавата отне неотдавна от фамилията компаниите Kepez Elektrik и Cukurova Elektrik, с обвинението, че нарушават законите и не спазват договорите с държавата. Кланът води отдавна спорове с \"Моторола\" и \"Нокиа\" относно дълга си към тях в размер на два милиарда долара, а Джем и сестра му Айсегюл Акай са заплашени от 15 месеца затвор във Великобритания, тъй като не са се явили пред съда, за да свидетелстват за семейните си сметки.","summary":"Властите сложиха ръка на банка на клана и спряха временно пет телевизионни станции","language":"bul"}
{"url":"https://www.dnevnik.bg/sled5/teatralni_postanovki/teatralna_postanovka/2014/10/28/2408888_spiashtata_krasavica_balet/","title":"Спящата красавица /балет/","date":null,"text":"Постановка и режисура: Мария Илиева\n\nХудожник на костюмите: Мария Блажева\n\nАсистент и пом.режисьор: Риолина Топалова\n\nРепетитори: Мария Илиева, Ясен Вълчанов, Милена Симеонова, Трифон Митев, Иванка Касабова, Риолина Топалова\n\nКорепетитори: Рузанна Ташчян, Юлияна Идесман, Неделчо Мичев\n\nАврора: Марта Петкова, Катерина Петрова, Боряна Петрова\n\nДезире: Емил Йорданов, Александър Александров, Цецо Иванов, Никола Хаджитанев\n\nФея Люляк : Веса Тонова, Марта Петкова, Катерина Петрова, Вихра Маджарова\n\nФея Карабос: Сара-Нора Кръстева, Веса Тонова, Венера Христова, Калина Калчева\n\nПърва картинаВ двореца на крал Флорестан XIV има голямо празненство по случай кръщенето на новородената им дъщеря Аврора. Присъстват много гости. Кръстницата на Аврора – Фея Люляк е довела със себе си добрите феи, за да поднесат своите дарове. Малко преди тя да поднесе и своя дар на принцесата, Церемониалмайсторът изплашен съобщава, че е забравил да покани Фея Карабос , която вбесена и обидена идва към двореца. Всички се ужасяват, защото познават нейния гняв. Кралят и Кралицата ѝ се извиняват, но тя е непреклонна– Аврора ще бъде умна и красива, но при първото си убождане от игла ще заспи вечен сън. Присъстващите са отчаяни. Фея Люляк не може да отмени проклятието, но се опитва да го смекчи - принцесата ще бъде в плен на съня до мига, в който един прекрасен принц ще я събуди с целувка. Карабос си тръгва, Кралят е отчаян и заповядва повече никога в кралството да не се използват никакви игли!\n\nВтора картинаВ кралския палат предстои голям празник – осемнадесетия рожден ден на Принцесата. Проклятието на злата фея не се е сбъднало. Въпреки строгата заповед никой да не носи нищо остро, в двореца слугините са \"забравили\" да оставят вкъщи плетките. Церемониалмайсторът е в ужас и ги арестува. Приближават се кралят и кралицата и макар да са изплашени,те прощават на жените, тъй като днес е голям празник за кралството. Започва тържеството, на което са поканени принцове, надяващи се на вниманието на принцесата. Влиза Аврора с придворните си и пажове. Танцувайки тя забелязва старица, която държи вретено. Принцесата го взима и играе с него. Внезапно спира, а от ръката ѝ капе кръв – без да забележи се е убола. Тя пада и се унася в сън. Всички са вцепенени, а старицата хвърля дрипите. Оказва се, че това е злата Карабос. Идва Фея Люляк и приспива всички.\n\nТрета картинаСлед много години. Принц Дезире и неговата свита се веселят в гората преди да продължат с ловуването. Принцът трябва да избере своята годеница измежду дамите, които го придружават, но сърцето му е свито. Ловците продължават да търсят дивеч, но принцът остава. Пред него се появява Фея Люляк. Тя му показва образа на Аврора и той се влюбва в принцесата. Дезире умолява феята да му помогне да намери своята любима и тя го повежда със себе си към омагьосаното кралство на Флорестан.\n\nЧетвърта картинаВ двореца. Всички спят непробудно само Карабос и пажовете ѝ играят зловещи танци. Идва Фея Люляк и я пропъжда. Кръстницата на Аврора въвежда принц Дезире, който разгонва злите сили, след което се приближава до принцесата и нежно я целува. Магията е развалена и всички се пробуждат. Принцът иска от крал Флорестан ръката на Аврора. Кралят дава благословията си.\n\nПета картинаПразник в двореца. На сватбата на принцеса Аврора и принц Дезире са поканени, феи и много приказни герои. Те поднасят своите поздравления и не спират да танцуват. Всички са радостни. Проклятието вече не тегне над принцесата и тя е щастлива.","summary":"Хореография Мариус: ПетипаЛибрето: Иван ВсеволожскиПостановка и режисура: Мария ИлиеваДиригент: Григор ПаликаровСценография: Иван СавовХудожник на костюмите: Мария БлажеваАсистент и пом.режисьор: Риолина ТопаловаРепетитори: Мария Илиева, Ясен Вълчанов, Милена Симеонова, Трифон Митев, Иванка Касабова, Риолина ТопаловаКорепетитори: Рузанна Ташчян, Юлияна Идесман, Неделчо МичевАврора: Марта Петкова, Катерина Петрова, Боряна ПетроваДезире: Емил Йорданов, Александър Александров, Цецо Иванов, Никола ХаджитаневФея Люляк :Веса Тонова, Марта Петкова, Катерина Петрова, Вихра МаджароваФея Карабос: Сара-Нора Кръстева, Веса Тонова, Венера Христова, Калина Калчева\t\t\tПърво действиеПърва картинаВ двореца на крал Флорестан XIV има голямо празненство по случай кръщенето на новородената им дъщеря Аврора.","language":"bul"}
{"url":"https://www.dw.com/bg/%D0%BA%D0%B0%D0%BA-%D0%B4%D1%81-%D1%81%D1%8A%D0%B7%D0%B4%D0%B0%D0%B4%D0%B5-%D0%BD%D0%B0%D1%80%D0%BE%D0%B4-%D0%BE%D1%82-%D0%B4%D0%BE%D0%BD%D0%BE%D1%81%D0%BD%D0%B8%D1%86%D0%B8/a-18196397","title":"Как ДС създаде народ от доносници","date":null,"text":"„Добър вечер. Имам една информация за Вас. Имате ли нещо за писане? Госпожа (името е заличено) заминава в сряда, на 14-ти, за Западен Берлин, на гости. Ама няма да се върне.”\n\nТози телефонен разговор се провежда през септември 1987 година. Анонимният глас издава източногерманска гражданка, която има намерение да бяга от ГДР.\n\n„Кой се обажда? Обещавам Ви поверителност.”\n\n„Да, аз не бих желал…”\n\n„Искате да останете анонимен, така ли? Казвате, че тази жена, дето заминава на 14-ти, няма да се върне. Откъде го знаете?”\n\n„Ами тя го сподели в приятелски кръг, в тесен кръг.”\n\n„Така… Добре, ще го имаме предвид. Благодаря Ви за информацията.”\n\nВ ГДР съществуваха най-различни форми на доносничество и издайничество. Досега сериозно са проучени единствено докладите на агентите на Щази. В своята книга „На ухо” Анита Крецнер-Еберт за пръв път се съсредоточава върху доброволното доносничество в ГДР. Авторката е проучила неизследвани досега архиви: стотици писма, телефонни разговори и картотечни картончета. Ето още едно записано обаждане до централата на комунистическата Държавна сигурност:\n\n„От ФРГ Ви се обаждам. Искам да Ви съобщя за контрабанда на порнографска литература в ГДР. Запишете си: господин (името е заличено), който е бивш гражданин на ГДР, в момента се намира в Лайпциг. Той сега е западногермански гражданин.”\n\n„Е, това няма да Ви кажа.”\n\n„Откъде се обаждате? От ФРГ ли наистина?”\n\n„Да. Имам да си уреждам една лична сметка с него, защото много ме е дразнил този човек, а и все гледаше да окаля Вашата страна. Тъй че си го е заслужил.”\n\nАнонимен сигнал е бил достатъчен, за да попадне човек в затвора. На снимката: страховитият Хоеншьонхаузен\n\nНикой не знае колко подобни анонимни обаждания и писма са постъпили в централата на източногерманската Щази. Държавният и партиен апарат на ГДР използваше широка мрежа за следене на населението, но освен това изискваше и от обикновените хора да докладват за всякакви форми на „отклонения в поведението”. Партийните членове трябваше да бъдат особено бдителни и да дебнат за всевъзможни „врагове на партията и народа”, а с лишаване от свобода се наказваха дори онези, които просто знаеха, че някой възнамерява да бяга на Запад.\n\nПисателят Мартин Арендс вече от 25 години събира човешки истории от времето на ГДР. В неговата нова книга „Държавна сигурност и семейството” става дума за това как Щази прониква дори в семействата на хора и превръща част от тях в доносници срещу останалите. Авторът се е натъкнал на многобройни, тъжни истории за манипулациите, натиска и шантажа, с чиято помощ комунистическата тайна полиция слухти в спалните на източногерманците, съсипвайки човешки съдби и унищожавайки любовни и семейни връзки.\n\nДвамата автори размишляват над психологията на доброволните доносници, които – за разлика от професионалните агенти – топят свои познати, колеги и дори роднини, но не по служебно задължение, а поради други мотиви. Тъкмо тези мотиви засега не са достатъчно систематично изследвани. В ГДР, както и в други някогашни съветски сателити, включително и България, практиката показва, че много често става дума за такива чувства като завист, ревност, омраза, отмъстителност. Роля понякога играят и желанието да се направи по-добра кариера за чужда сметка, да се отстрани професионален или любовен конкурент. Сигурно обаче мнозина са доносничили срещу своите близки и по убеждение. А това е особено тъжно.","summary":"Доносниците са сред нас. Източногерманската Щази и сродните ѝ служби (включително и в България) превърнаха много обикновени хора в нечистоплътни доносници. Някои от тях съвсем доброволно звънят на \"службите\".","language":"bul"}
{"url":"https://www.dnevnik.bg/sviat/2020/01/24/4020614_zashto_kim_chen-un_smeni_vunshniia_ministur/","title":"Защо Ким Чен-ун смени външния министър","date":null,"text":"Северна Корея назначи известен с острия си език бивш офицер от армията с малък външнополитически опит за свой първи дипломат, което може да означава, че ще възприеме по-твърда линия към Вашингтон в стигналите до задънена улица ядрени преговори. Новата длъжност на И Сон-гуон като външен министър беше разкрита днес в съобщение на Корейската централна телеграфна агенция, в което се казва, че вчера той е посетил прием за чуждестранни дипломати в Пхенян. Южнокорейски и други медии информираха миналата седмица чуждестранните дипломати в Пхенян за назначението.\n\nВ речта си на банкета \"другарят И Сон-гуон заяви, че корейският народ се включи масово в общата офанзива за фронтално разбиване на бариерите пред социалистическото строителство чрез осланяне на собствените сили Е и оповести публично външнополитическата позиция на (севернокорейското) правителство\", заяви КЦТА.\n\nИ Сон-Гуон е полковник от армията в оставка, който по-рано оглавяваше правителственото ведомство, отговарящо за отношенията с Южна Корея. През последните 15 години той е участвал в много военни преговори с Южна Корея. Но И, който е и кандидат член на Централния комитет на управляващата Корейската трудова партия, няма опит в преговорите със САЩ и други страни.\n\nВ Южна Корея той е известен най-вече с грубите си забележки към южнокорейски бизнесмени, посетили Пхенян през 2018 г. Докато ядели традиционно ястие от юфка, което се поднася студено, И ги попитал \"Влиза ли юфката в гърлата ви?\", очевидно недоволен от липсата на напредък в усилията за развиване на съвместни икономически проекти, съобщават южнокорейски чиновници и депутати. Много консерватори в Южна Корея отправиха към него остри критики. Той замени И Йон-хо, дипломат от кариерата с богат опит, който участваше в ядрените преговори със САЩ от началото на 2018 година. Засега не е ясно какво се е случило с И Йон-хо, чието име беше споменато за последен път от КЦТА през август миналата година.\n\n© Reuters Новият външен министър И Сон-гуон.\n\nНовият външен министър И Сон-гуон.\n\nАнализаторът Чьон Сьон-чан от частния южнокорейски институт \"Седжон\" заяви, че назначението на И Сон-гуон е сигнал, че Северна Корея ще заеме още по-твърда позиция спрямо САЩ и ще засили натиска да се утвърди позицията й на ядрена държава. \"Отсега нататък е трудно да се очаква значителен напредък в дипломацията между Северна Корея и САЩ\", заяви Чьон.\n\nЯдрените преговори между САЩ и Северна Корея не са постигали значим напредък след провала на втората среща на високо равнище между президента Доналд Тръмп и севернокорейския лидер Ким Чен-ун, състояла се във Виетнам през февруари 2019 година. Неотдавна Ким заяви, че Северна Корея ще подсили ядрения си арсенал и ще покаже ново \"стратегическо оръжие\", след като Вашингтон не спази поставения от него срок до края на годината да направи отстъпки.\n\nВ сряда високопоставен служител на Държавния департамент на САЩ заяви пред медиите, че Вашингтон е запознат с информацията за назначението на И Сон-гуон и се надява, че Северна Корея ще разбере значението на подновяването на дипломатическите преговори. \"Не печелят нищо, като не разговарят. Това е само в тяхна полза, така че ги насърчаваме да говорят\", заяви служителят, пожелал анонимност, защото не е упълномощен да говори публично по въпроса. \"Това е бавна, търпелива, постепенна дипломация. Ще се придържаме към този план.\" /БТА","summary":"В Южна Корея И Сон-гуон е известен най-вече с грубите си забележки към южнокорейски бизнесмени, посетили Пхенян през 2018 г.","language":"bul"}
{"url":"https://www.dw.com/bg/%D1%82%D0%B8%D1%80%D0%B0%D0%BD%D0%B8-%D1%81-%D0%BD%D0%B5%D0%B6%D0%BD%D0%B8-%D0%B4%D1%83%D1%88%D0%B8/a-15743642","title":"Тирани с нежни души","date":null,"text":"Владетелят хваща перото може би, защото вътрешният му глас търси изява или защото един нарцистичен характер съчленява поезия и политика. С узряването на властта започват да доминират политическите съображения. Класическият пример в това отношение е лириката на Мао Цзедун. Ала който търси в неговата поезия един по-мек образ на владетеля, проявление на духовен импулс, потиснат от прагматизма на властта, той ще остане разочарован.\n\nВпрочем, същото важи и за прозата, излязла изпод перото на владетели. Мъжкарските писания на Теодор Рузвелт се четат не по-малко мъчително от спомените за Гърция на Вилхелм ІІ. Положителните примери са малко. Пиесите на Карол Войтила, да кажем, са напълно сериозни и многопластови драматургични произведения, само че той ги пише преди да стане папа. С известна виртуозност се открояват и лиричните опити на Фридрих Велики.\n\nРаздвоението между изискванията на властта и естетическия интерес се проявява особено ярко при Гьобелс. Литературният учен с докторска титла е един от малцината деспоти с авангардистки вкус, с което се отличава от еснафските предпочитания на Хитлер. Официално Гьобелс прокламира един дървеняшки канон и забранява картини, на които тайно се наслаждава - съдбата на онзи, който стои едно стъпало под диктатора.\n\nВ масовата демокрация литературата на политиците е в по-голямата си част литература в сянка. От друга страна, творческите амбиции са особено отчетливи при диктаторите. Нерон, Сталин, Мусолини, Гьобелс, Саддам Хюсеин, Кадафи, Ким Ир-сен - всички те са с поетическа жилка. Според германиста Албрехт Кошорке диктатура и литература не са случайни близнаци. Тиранията била по същество един поетичен акт. Както поетът създавал свят от думи, така диктаторът създавал свят от дела. Но нима това не важи и за една демократично избрана канцлерка?\n\nАз съм човек като вас. Обичам ябълки.\n\nБи могло да се спекулира обаче, че диктаторската налудничавост вирее само в един надарен с фантазия мозък. Най-добрия пример за тезата на Кошорке предлагат загадъчните писания на покойния Кадафи. В тях се проявява параноичното му чувство за отчуждение от либийския народ.\n\nСборникът разкази с почти сюрреалистичното заглавие \"Селото, селото, земята, земята и космосът на астронавта\" (1994) е като пророческа психограма на властта. Зад един объркан, гонен от народните маси герой изпъкват собствените черти на Кадафи. \"Вашият дъх ме преследва, пречи ми\", пише той. \"Какво търся аз, скитащият се беден бедуин, в един модерен луд град?\" Безпомощното езиково боричкане на Кадафи за близост до народа (\"Аз съм човек като вас. Аз обичам ябълки\") заслужава почти съчувствие.\n\nНо дори естетическата изява да е по-близка до тоталитаризма, отколкото до демократичното средно равнище, допирът е само повърхностен. Който говори за вътрешно родство между диктатура и литература, би трябвало да обясни и кича, който преобладава в творчеството на диктаторите. Или проблемът е просто в това, че няма кой да ги предупреди да не публикуват такива глупости.","summary":"Сталин, Мао, Кадафи, Мусолини - всички тези диктатори са били и поети. Означава ли това, че диктаторската налудничавост вирее само в един надарен с фантазия мозък? Че диктатурата и литературата са близнаци?","language":"bul"}
{"url":"https://www.dnevnik.bg/bulgaria/2003/05/07/46938_svinarov_shte_razsledva_koi_dirijira_atakite_sreshtu/","title":"Свинаров ще разследва кой дирижира атаките срещу него","date":null,"text":"След скандала с яхтените снимки на министрите Милен Велчев и Пламен Петров в НДСВ в сряда съзряха нова атака срещу правителството, този път свързана с военния министър Николай Свинаров. Информацията, че Свинаров бил нежелан в САЩ заради аферата \"Терем\", беше публикувана в медиите с различни източници. Според депутата от ПГ НИЕ Никола Николов това е причината министърът на отбраната да не пътува с външния министър Соломон Паси за САЩ за ратификацията на протоколите за присъединяване към НАТО на поканените седем държави. Свинаров, който преди време обяви, че ще бъде във Вашингтон на 4 май, за да присъства на форума \"НАТО-Украйна\", на който бяха поканени военните министри от алианса, в крайна сметка не отпътува за американската столица. Според заместник-председателя на СДС Емануил Йорданов, цитиран от \"Труд\", министърът имал проблем и с издаване на виза за САЩ.\n\nДепутати от НДСВ обявиха, че това е поредната атака срещу членове на кабинета. Според тях не е случайно, че тиражирането на информацията съвпада с гласуването в американския Сенат на протоколите за присъединяване на новопоканените държави. Друго съвпадение бил фактът, че само след броени дни се очаква първият най-важен доклад на НАТО за изпълнение на графика за реформи, които страната трябва да изпълни до фактическото и членство през април 2004 година. В мнозинството коментират като нелогично повдигането на въпроса за \"Терем\", тъй като по случая е имало среща в началото на февруари между Свинаров, американския посланик Джеймс Пардю, лидера на ДПС Ахмед Доган и Пламен Панайотов. Тогава четиримата се разбрали, че темата с отговорността за скандала е приключена.\n\nВ сряда Министерството на отбраната отрече официално информацията за проблеми на Свинаров със САЩ. Оттам обясниха, че министърът не е придружил Паси в САЩ, защото форматът на срещата, определен от американското правителство, обхваща само министрите на външните работи. Министър Свинаров притежава виза за многократни посещения за срок от пет години, обявиха още от МО. \"Няма такова нещо. Оценката, която дадоха посланик Пардю и военното аташе Карла Бас, е, че случаят \"Терем\" е приключен. \"Нямам никакви проблеми с американския Държавен департамент\", заяви и самият Свинаров. Той допълни, че вчера е разговарял със заместник-посланика на САЩ Родерик Мур и в четвъртък се очаква американското посолство да излезе със становище, в което Вашингтон официално ще застане зад министъра на отбраната. Пред \"Дневник\" Николай Свинаров уточни, че ще направи разследване откъде идва атаката срещу него. Посланикът ни в САЩ Елена Поптодорова също отрече да е било предвидено министър Свинаров да пътува за ратификацията на българското членство в НАТО от американския Сенат. Тя обаче поясни, че в САЩ съществува друга преценка за политическа отговорност и затова интерпретацията на понятието там се отличавала от тази в България.\n\nИзточници от военното министерство обаче потвърдиха подозренията, че американската страна дипломатично бойкотира Свинаров заради \"Терем\". Един от начините за това е снижаване на официалното равнище на срещите, на които присъства министърът при пътуванията му в САЩ. Те припомниха, че така се е случило при визитата на премиера Сакскобургготски по покана на президента Буш в края на февруари, когато беше придружен от министрите на отбраната и на външните работи. Това била причината Свинаров да не замине за САЩ на 4 май и да бъде заместен на форума \"НАТО-Украйна\" от посланик Поптодорова. Според депутати от НДСВ пък военният министър поискал среща с американския си колега Доналд Ръмсфелд, която му била отказана. Информацията беше опровергана от Свинаров, който обяви, че е получил покана от Ръмсфелд да се срещнат на 11 юни в Гармиш-Партенкирхен, Германия, по време на международна конференция.","summary":"В НДСВ заподозряха нов удар срещу правителството","language":"bul"}
{"url":"https://www.dw.com/bg/%D0%B4%D0%B0-%D1%81%D0%B8-%D1%80%D0%B0%D0%B7%D0%BB%D0%B8%D1%87%D0%B5%D0%BD-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F/a-15947913","title":"Да си ″различен″ в България","date":null,"text":"Миналата седмица станахме свидетели на две многозначителни събития - американският президент за първи път открито подкрепи еднополовите бракове, а еврокомисарката по вътрешните работи Сесилия Малмстрьом приветства тази негова позиция и я препоръча на всички страни-членки на ЕС.\n\nСамо преди две години това изглеждаше немислимо. Преди две години двама европейски комисари бяха заявили, че взаимното признаване на еднополовите бракове в страните от ЕС не е приоритет поне до 2014 година. Тогава ставаше дума за това какво да се прави с бракове, сключени в пет страни от ЕС, където вече са узаконени сватбите на еднополови партньори, но брачните им свидетелства не се признават в останалите държави на иначе общия ЕС. Тогава, през 2010 година, дори тази очевидна законодателна дисхармония не беше сметната за проблем, който трябва да бъде разрешен в кратки срокове.\n\nВ Санкт Петербург и още три големи руски града влезе в сила закон, който приравнява хомосексуалността с педофилията\n\nСега, още преди да е разплетен този по-малък възел, на дневен ред излизат самите еднополови бракове и отношението към тях във всяка страна-членка на Съюза. В България включително. Нищо, че тази балканска страна е с още повече стъпки назад от много други. В България дори самата хомосексуалност се приема като нередност, за която няма обществен лиценз, а какво да говорим за издигането на тази „нередност“ до ранга на легитимна брачна институция.\n\nНо темата предстои и тя няма как да се обсъжда по обичайния вулгарен начин, практикуван в България. Просто законодателство, което приема или отхвърля еднополовите бракове, по условие изисква юридическа и социална аргументация на тези, които са „за“ и „против“. А това е качествено ново предизвикателство пред българския политически елит и влиятелните публични фигури. Две-три псувни, няколко вица и многозначителни намеци вече няма да могат да изчерпят необятното поле от правни норми и социални права, които по никакъв начин не докосват част от населението.\n\nВсяка еднополова двойка рано или късно открива, че огромна част от гражданските права просто не се отнасят до нея. Еднополовите партньори може и да живеят необезпокоявано заедно, но нямат право да имат деца, нямат право на съпружеска собственост, нямат право на законен престой в страната на партньора, нямат право на достъп до историята на болестта или до взимане на медицинско решение в случай на нужда. Това са аргументи, ползвани обикновено от защитниците на еднополовите бракове. В България те се чуват само в крайно маргинализирани среди, обществото не дискутира такива теми.\n\nПротивниците на еднополовите бракове ползват други аргументи - най-често религиозни. Те изтъкват хетеросексуалната природа на брачния съюз, твърдят, че бракът и майчинството са свещени и че половете може и да са равни, но не са взаимозаменяеми.\n\nТези аргументи най-вероятно са по-близки до голяма част от българите, но дори и те не се чуват в публичното пространство. Темата не се дискутира - и толкова. Заместват я скечове, жестове и други недиалогични и невербални форми на комуникация.\n\nЗа разлика от много други източно- и централноевропейски страни, България най-често взима съществените решения силово, а тези, които налагат силовите решения, най-често са били на свой ред поставяни под външен натиск. Така невербално беше отменено смъртното наказание и пак така невербално беше криминализирано отричането на Холокоста. Еднополовите бракове обаче не са тема от същия порядък - по нея все още няма единно мнение, което да бъде „спуснато“ от високо и да се въведе незабелязано. „От високо“ се задава само нуждата от разговор и съгласие, че такава тема съществува. И ако намерят думи, българите може и да открият, че имат какво да кажат с тях.\n\nАвтор: Т. Ваксберг, Редактор: А. Андреев","summary":"Хомофобията надали скоро ще напусне България, но вулгарният език по темата може и да залинее. Тази прогноза стана възможна след две събития, които се случиха миналата седмица - пише Татяна Ваксберг.","language":"bul"}
{"url":"https://www.dnevnik.bg/bulgaria/2002/09/24/122305_nov_skandal_sus_stroej_na_benzinostanciia_na_eko/","title":"Нов скандал със строеж на бензиностанция на \"Еко петролиум\"","date":null,"text":"Готви се събаряне на сградата на социални грижи в квартал \"Иван Вазов\", за да бъде построена бензиностанция на \"Еко петролиум\", алармира във вторник кметът на район \"Триадица\" инж. Емил Милев. Мястото е в непосредствена близост до детска ясла. През лятото имаше протести срещу друг строеж на бензиностанция на \"Еко петролиум\" и втори такъв обект ще взриви обществеността, смята районният кмет.\n\nНа 10 юни общинският съвет наложи мораториум върху строеж на нови бензиностанции до 30 септември заради обектите на \"Еко петролиум\" на бул.\"България\" и на OMV на детелината за летището. Забраната бе наложена по искане на кмета Стефан Софиянски.\n\nС решение 192 на Столичния общински съвет от 10 декември 2001 г. спорният имот от 2600 кв. м е даден на \"Еко петролиум\" срещу жилища. Вносител на докладната записка е бил общинският съветник от групата на Евгений Бакърджиев Красимир Арсов. На 18 юли 2002 г. на последната сесия преди лятната ваканция сградата, в която се помещават социални грижи и се намира върху спорния имот, е вкарана в капитала на общинското дружество \"Софийски имоти\".\n\nНа 16 август кметът на Триадица Емил Милев изпраща писмо на кмета Софиянски, председателя на СОС Антоан Николов и шефа на \"Софийски имоти\" Тошко Добрев с искане имотът да бъде изваден от активите на общинското дружество, за да не се налага заради бензиностанцията да бъде съборена сградата. На 23 септември районният кмет получава писмо от \"Софийски имоти\", което го уведомява, че според становище на главния архитект на София Стоян Янев не съществува пречка върху имота да бъде построена бензиностанция.\n\nВъв вторник след като районният кмет Милев сигнализира медиите, че се готви събарянето на сградата и строеж на поредната бензиностанция до детска градина, от \"Софийски имоти\" заявиха, че сградата от 320 кв.м, в която се помещава трети столичен териториален център за социални грижи в район \"Триадица\" няма да бъде продавана. От общинското дружество уточниха, че е продаден само теренът на \"Еко петролиум\", но не и сградата.\n\nСобственикът на \"Еко петролиум\" Петър Цонев не можа обаче да си спомни да е придобил спорния общински имот срещу замяна на апартаменти. По думите му \"Еко петролиум\" не е собственик на спорния терен. Цонев твърди, че всички терени, върху които има бензиностанции на \"Еко петролиум\" са платени кеш, като дружеството ги е купило чрез търгове.\n\nАмбициите на \"Еко петролиум\" са до четири години да изгради над 100 бензиностанции в цялата страна, каза Петър Цонев. Дружеството има около трийсетина, като в София те са десет. Строежът на една бензиностанция, заедно с търговския обект и инфраструктурата към нея, струва не по-малко от един милион долара, каза Цонев. Дружеството използвало кредити от банки, за да финансира строителството на обектите.\n\nИмето на Петър Цонев фигурира сред големите длъжници в списъка на кредитните милионери, направен през 1998 г. от БНБ с теглен кредит от 4.3 милиона лв. от фалиралата ТСБанк. Петър Цонев каза, че кредитът е изплатен през май 1998 г. Петър Цонев е бил и в съвета на директорите на банка \"Кредит експрес\", преди да бъде купена от японеца Торао Токуда, както и главен счетоводител и заместник-изпълнителен директор на \"Булгаргаз\" по времето на правителството на Жан Виденов. През пролетта на тази година \"Еко петролиум\" пое баскетболния клуб на \"Левски\", който бе изпаднал във финансова криза след оттеглянето на Майкъл Чорни.\n\n\"Еко петролиум\" ООД е правоприемник на регистрираната през 1995 г. \"Прайм ойл\" ООД. Петър Цонев държи 95% от капитала на дружеството, като останалите са собственост на Ивайло Стоичков. Двамата са съдружници в още няколко фирми. Според търговския регистър Цонев е взимал участие в управлението на повече от 15 фирми с различна дейност.","summary":"Дружеството има намерение да построи над 100 обекта в цялата страна","language":"bul"}
{"url":"https://www.dw.com/bg/%D0%B4%D0%BE-2050-%D1%81%D1%82%D0%BE%D1%82%D0%B8%D1%86%D0%B8-%D0%BC%D0%B8%D0%BB%D0%B8%D0%BE%D0%BD%D0%B8-%D0%B0%D1%84%D1%80%D0%B8%D0%BA%D0%B0%D0%BD%D1%86%D0%B8-%D1%81%D0%B5-%D0%B7%D0%B0%D1%81%D0%B5%D0%BB%D0%B2%D0%B0%D1%82-%D0%B2-%D0%B5%D0%B2%D1%80%D0%BE%D0%BF%D0%B0/a-45710532","title":"До 2050 стотици милиони африканци се заселват в Европа","date":null,"text":"В момента на африканския континент живеят близо 1,4 милиарда души, а след 32 години броят им почти ще се удвои. Ако този демографски ръст не е съпроводен с бърз икономически растеж, бедността ще се разпространи като епидемия в цяла Африка. Според последното проучване на фондацията на Бил и Мелинда Гейтс, през 2050 година близо 40% от крайно бездните хора в света ще живеят в две африкански държави - Нигерия и Конго. Днес населението на Нигерия наброява 190 милиона, а всяка нигерийка ражда средно по 5 деца. Очаква се през 2040 година там да живеят 400 милиона души. В Конго в момента живеят около 80 милиона души, а до две десетилетия населението там ще достигне 200 милиона.\n\nПрез 2050: 2,5 млрд. африканци и 450 млн. западноевропейци\n\nНа този фон известният познавач на Африка Стивън Смит, преподавател в университета \"Дюк\" в САЩ, шокира европейската общественост с една прогноза: през 2050 година в Европа ще са се преселили между 150 и 200 милиона африканци. Тези дни в Германия излиза неговата книга \"Към Европа! Младата Африка на път към Стария континент\", която лично френският президент Еманюел Макрон обяви за ключово четиво. Пред германския седмичник \"Ди Цайт\" 61-годишният учен казва: \"На Германия ѝ е трудно да се погрижи дори за мигрантите, които вече са тук. Същото важи и за Франция. От всичко това печелят политиците-популисти. И никой не мисли за онова, което ни очаква в бъдеще.\"\n\nСтивън Смит твърди, че през 2050 година числеността на африканците ще достигне 2,5 милиарда. \"Това ще бъде едно много младо население - две трети от хората ще са на възраст под 30 години. А броят на западноевропейците към този момент ще се е свил до 450 милиона. Тези голи числа вече предполагат, че миграционният натиск ще бъде чудовищен\", казва Смит пред германското издание. Той признава, че за него като американец е голяма изненада, че европейците игнорират демографското развитие. \"Всеки, който прекара известно време в Африка, може ясно да го разпознае. И днес 40% от африканците са под 15-годишна възраст. Трябва да обмислим последствията от това. (…) Традиционната Африка вече я няма, днешните млади хора там изобщо вече не зачитат ценностите и правилата от миналото. Днес техните идеали идват от външния свят, чрез сателитната телевизия и интернет. В Африка е във възход една средна класа, която днес наброява около 150 милиоина, а след 30 години ще бъде четири пъти по-многочислена. И тази средна класа ще стори онова, което - при сходни обстоятелства - би сторил всеки на нейно място: ще се изсели.\"\n\nОт фондация \"Гейтс\" препоръчват по-сериозни мерки за ограничаване на раждаемостта в Африка\n\nЕдна задача, която няма решение\n\nСтивън Смит припомня, че когато през 19-ти век в Европа икономическият растеж изостана от демографския, близо 60 милиона европейци се изселиха в САЩ. Според него, не е вярно това, че днес африканците бягат от родните си страни заради мизерията. \"Всъщност риска да тръгнат към Европа поемат само онези, които са в по-добра позиция. Те са най-смелите в рамките на едно гигантско африканско преселение, което започва в селата, води към най-близкия град, оттам към столицата, след това към регионалната метрополия, а накрая - към Европа. (…) На фона на демографската експлозия дори най-почтеното африканско правителство не би било в състояние да построи достатъчно пътища, училища и болници, за да бъде в крак с ръста на населението. Уравновесяването на постоколониална Африка е задача, която няма решение\", убеден е експертът.\n\nПроучването на фондацията \"Бил и Мелинда Гейтс\" за ръста на африканското население също стига до тревожни изводи. Неговите автори препоръчват по-сериозни мерки за ограничаване на раждаемостта.\n\nМ. Швиковски, А. Андреев, АГ, ДЦ","summary":"Днес в Африка живеят 1,3 млрд. души, а през 2050 ще са двойно повече. Експерти прогнозират, че през следващите 32 години в Европа ще се заселят между 150 и 200 млн. африканци. Това развитие ще създаде сериозни проблеми.","language":"bul"}
{"url":"https://www.dw.com/bg/%D0%BD%D0%B5%D0%B6%D0%B5%D0%BB%D0%B0%D0%BD%D0%B8%D1%82%D0%B5-%D0%B3%D0%BE%D1%81%D1%82%D0%B8-%D0%BD%D0%B0-%D0%B1%D0%B5%D0%B4%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F/a-17314212","title":"Нежеланите гости на бедна България","date":null,"text":"Никой от бежанците със сигурност не си е пожелавал това: да живее в изоставени училища с по 7 евро на ден и да дели една тоалетна с още 140 души, докато децата му скучаят и безделничат, вместо да посещават училище или университет. Българските власти обаче също едва ли са изгаряли от желание да видят как хиляди сирийци пристигат в страната, пресичайки нелегално границата с Турция, камо ли да строят временни убежища за бежанци и да обясняват на собствения си беден народ защо сега се налага да се дават пари за чужденците. За повечето българи бежанците в страната са нежелани, пише \"Франкфуртер алгемайне цайтунг\".\n\nБългария е само транзитна дестинация\n\nВ предишните години в България са влизали средно по около хиляда бежанци, но през 2013-та трите бежански центъра в страната с общ капацитет от 1 200 места бяха запълнени само за няколко месеца. До началото на лятото пристигаха по около стотина бежанци месечно, през август броят им изведнъж нарасна до хиляда, през септември станаха 2 300, а през октомври - 3 600. И тогава настъпи хаосът: Агенцията за бежанците започна да настанява пришълците в изоставени казарми и училища в близост до границата с Турция или в София. Така само за няколко седмици възникнаха 4 нови бежански лагера. Правителството отпуска 65 лева месечно за прехрана на всеки регистриран бежанец. А понеже не достигат служители и преводачи, процедурата по регистрация на бежанците отнема дни и дори седмици, пише германското издание.\n\nХаосът настъпи през октомври, когато за месец в България пристигнаха 3 600 бежанци\n\nСтраната можеше да предвиди миграционната вълна, защото откакто по гръцко-турската граница има издигнати заграждения, България остана най-достъпният вариант за бежанците от Близкия Изток към Европа - прехвърлянето струва няколкостотин евро на човек. Въпреки това България се оказа неподготвена. В началото на октомври вътрешният министър уволни шефа на Агенцията за бежанците с мотива, че е допуснал ситуацията с бежанците да излезе извън контрол. Уволненият пък от своя страна заяви, че отдавна е предупреждавал за очакваното развитие на нещата.\n\nБългарските власти са наясно, че повечето бежанци гледат на страната само като на временна спирка по пътя си към западна Европа. \"80 процента от бежанците се надяват да се доберат до Германия\", казва пред \"Франкфуртер алгемайне цайтунг\" новият директор на Агенцията за бежанците Николай Чирпанлиев.\n\nЕлектронното изданиие \"Телеполис\" се спира на вражебността, на която се натъкват сирийските бежанци. Българите се гордеят с това, че навремето са спасили своите евреи от нацистките лагери на смъртта и продължават да се смятат за толерантен народ. Но сега, наблюдавайки недружелюбното отношение на правителството и на огромна част от българските граждани, се оформя съвсем различна картина, коментира изданието. Много хора дори гледат на имигрантие като на \"заплаха за националната сигурност\", пише в статията.\n\nЗа повечето българи чужденците в страната са нежелани\n\nОт лагера на националистите струи особено неприкрита омраза спрямо чужденците, констатира \"Телеполис\", където е цитирана депутатката от \"Атака\" Магдалена Ташева с думите, че \"голяма част от сирийските бежанци са престъпници и криминални типове\". \"Пуснахме дявола в къщата си, а нашите проблеми едва сега започват\", твърди Ташева.","summary":"Вълната от бежанци определено завари България неподготвена. Страната се нуждае от помощта на ЕС, пишат германските медии, според които самата България пък на свой ред трябва да се бори против проявите на расизъм.","language":"bul"}
{"url":"https://www.dnevnik.bg/sviat/2011/08/23/1143400_wanted_london_izbira_top_chenge/","title":"Wanted: Лондон избира топ ченге","date":null,"text":"Когато се разразиха най-неконтролируемите погроми във Великобритания, възникна спор между полиция и правителство, които си прехвърляха вината за провала в овладяването на безредиците\n\nЧетирима кандидати се борят да заемат мястото на шеф на лондонската полиция и по този начин да поемат отговорността за най-големите британски сили на реда. Моментът е изключително деликатен, защото сега властите трябва да се справят с последиците от едни от най-потресаващите погроми в историята на страната, когато разследването на палежите и грабежи поставя и действията на полицията под светлината на прожекторите, пише агенция \"Ройтерс\".\n\nКойто и да получи мястото със заплата 260 хил. паунда годишно, ще контролира полицейски състав, почти колкото е този на нюйоркската полиция, ще отговаря за борбата с тероризма на национално ниво, защитата на кралица Елизабет Втора и нейното семейство, както и за защитата на около 7.2 милиона лондончани.\n\nОсвен това Metropolitan Police ще се грижи за реда на олимпийските игри през 2012 г., което се очаква да бъде най-голямата операция за опазване на сигурността в мирновременната история на Обединеното кралство.Настоящият командващ на лондонската полиция Тим Годуин е заявил кандидатурата си заедно с още трима души, които проявяват интерес към мястото комисар на Metropolitan Police.\n\nСпоред британските медии Стивън Хаус, началникът на Strathclyde Police в Шотландия, е вероятният фаворит пред настоящия заместник-комисар на лондонската полиция Бърнард Хоуган-Хау, както и бившия шеф на ирландската полиция и председатели на асоциацията на полицейските началници Хю Орд.\n\nХаус впечатли премиера Дейвид Камерън и други членове на кабинета с начина, по който се справи с безредиците в Глазгоу по-рано този месец, докато Орд си навлече неприязънта на правителството с критиките срещу министри по време на събитията.\n\nИзборът трябва да е ясен в края на септември. Високопоставената длъжност, която не можеше да се похвали с много успехи през последните години, стана вакантна, след като Пол Стивънсън се оттегли заради скандала с подслушванията в седмичника News of the World, издаван от медийния магнат Рупърт Мърдок.\n\nНезависимият полицейски регулатор оневини Стивънсън и трима други полицейски началници от всички обвинения. Самият Стивънсън заемаше длъжността едва от януари 2009 г., след като предшественикът му беше принуден да се оттегли под натиска от страна на медиите.\n\nМиналата година лондонската полиция беше критикувана за начина, по който се справяше със студентските протести срещу повишаването на семестриалните такси. Обвиненията бяха за едновременно прекалено тежки подходи и прекалено ограничени мерки.\n\nА през 2007 г. Metropolitan Police беше обявена за виновна за нарушаване на законите за здравето и сигурността на населението, след като полицаи застреляха невинен бразилски електротехник, тъй като бил взет за атентатор самоубиец.\n\nДруги обвинения, които със сигурност навредиха на имиджа на лондонската полиция, бяха свързани с прекалено близки отношения на нейни служители със скандални вестници (като вестниците на Рупърт Мърдок на Острова), което е попречило на правилното разследване на телефонните подслушвания. Имаше и твърдения, че някои полицейски служители са взимали подкупи от журналисти в замяна на информация.\n\nПрез последните няколко седмици високопоставените полицейски началници, някои от тях проявяващи апетит към топ позицията, попаднаха под кръстосан огън именно заради погромите в редица британски градове.\n\nПолитици обвиниха полицията, че е реагирала прекалено бавно на безредиците. Според британския вестник \"Индипендънт\" трудностите на позицията ще идват не от майсторството в управлението, а от политиките, които провежда съответно полицията и правителството.\n\nИменно когато се разразиха най-неконтролируемите погроми във Великобритания в началото на август, възникна спор между силите на реда и вътрешния министър. Те си прехвърляха вината за провала в овладяването на безредиците.\n\nКандидатите ще преминат през различни нива на селекционния процес и ще се срещнат с вътрешния министър Тереза Мей, лондонския кмет, управляващото звено в Metropolitan Police. Окончателният избор ще направи кралицата.\n\nСпоред Мей идеалният кандидат трябва да бъде \"праволинеен борец срещу престъпността\". Той ще носи отговорност за повече от 31 хил. полицаи, 90 коне, 170 кучета и още близо 8000 местни и доброволни служители. За сравнение, в момента нюйоркската полиция има 34 500 служители.","summary":"Четирима кандидати се състезават за шеф на лондонската полиция","language":"bul"}
{"url":"https://www.dw.com/bg/%D1%86%D0%B2%D0%B5%D1%82%D1%8A%D1%82-%D0%BD%D0%B0-%D0%BA%D0%BE%D0%B6%D0%B0%D1%82%D0%B0-%D0%BA%D0%B0%D1%82%D0%BE-%D1%84%D0%B0%D0%BA%D1%82%D0%BE%D1%80-%D0%BD%D0%B0-%D1%81%D1%82%D1%80%D0%B0%D1%85%D0%B0/a-2597916","title":"Цветът на кожата като фактор на страха","date":null,"text":"Всъщност една елементарна истина е факторът, накарал Андреас Олсън да започне това проучване: хората притежават естествен вроден страх от определени животни. Други биологически видове пък възприемат по-скоро позитивно – при това още от детска възраст и в най-различни култури. Този основно подплатен с научни доказателства факт е изходната точка за един експеримент на Олсън, който е психолог в Ню Йоркския университет. В случая обаче не става дума за страха от животни, а за страха от чужденци с различен цвят на кожата.\n\n“От предишни изследвания е известно, че хората се страхуват от паяци и змии, но не и от птици и пеперуди. Експериментът с цветовете на кожата протече по изненадващо подобен начин”\n\n- обяснява Олсън. На подопитните лица били показани снимки на хора със същия и с различен цвят на кожата, в различни стресови състояния и при прецизно измерване на мозъчните токове и електрическото съпротивление на кожата, почти точно така както при класическия експеримент с паяците и с пеперудите:\n\n“Изследвахме страховите реакции от снимки на лица с бяла и с черна кожа. Както се и очакваше, белите подопитни лица реагираха по-силно на чернокожите. Неочакваното бе, че чернокожите показаха обратно същата реакция.”\n\nСпоред Андреас Олсън резултатът е повече от недвусмислен. По този начин се дава и ясен отговор на един въпрос, който отдавна се дискутира сред психолози, биолози и социолози: тъй като ксенофобията в хода на хилядолетното развитие на човечеството често се е оказвала еволюционно предимство, очевидно съществува естествена склонност към този поведенчески вид. Ако не се разследват мотивите, ксенофобията може да оказва влияние върху чувствата и вземаните решения – нещо, което конкретно във времената на широко разпространените страхове от тероризъм или на етнически съперничества може да се окаже от значение:\n\n“Би трябвало да осъзнаем, че има наследствени предпоставки затова, как се развиват страховете ни от “другите”. И би трябвало да обмисляме внимателно, преди да отредим на дадена социална група негативни качества”.\n\nЧе публикуваните в реномираното научно списания “Сайънс” резултати, предлагат и възможности за злоупотреба с тях е ясно за шведския учен Олсън. Твърде лесно заинтересовани кръгове биха могли да бъде обявено за “етично правилно” нещо, чиято “биологическа даденост” може да се докаже. Ала според Олсън борбата в това отношение трябва да се води офензивно, иначе няма да е възможен научния прогрес:\n\n“Важно е да се изясни, че не всичко трябва да се счита за добро, защото изглежда естествено. Трябва да се разделя науката от морала. Това е трудно, но науката и моралът са две различни неща.”\n\nОсвен това нюйорският екип от психолози обръща внимание върху още един, по-утешителен аспект на експеримента: ксенофобията, стереотипните представи и предразсъдъците наистина са част от поведенческия репертоар, но те могат да бъдат преодолявани.\n\n“Също така открихме, че може да е от полза за разграждането на предразсъдъците, когато хората от различните групи се опознават взаимно. Прекият личен контакт е винаги полезен за преодоляването на страховете.”\n\nМултикултурните детски градини, ученическият обмен, съвместната дейност по маждународни проекти или просто пътуванията са следователно добри възможности за намаляване на склонността към ксенофобия. Освен това те могат да бъдат конкретно стимулирани от държавата и обществото.","summary":"Един шведски учен в САЩ проучва склонността на хората към ксенофобия. Повече по темата от Томас Райнке в Ню Йорк:","language":"bul"}
{"url":"https://www.dnes.bg/sofia/2016/04/11/s-1-60-za-bilet-shte-pestim-oshte-60-st-kym-levcheto-koeto-ne-davame.298958","title":"С 1,60 за билет ще пестим - още 60 ст. към левчето, което не даваме","date":null,"text":"30 евроцента. Толкова ми струваше билет за автобуса от международното летище на Малта до столицата Валета. Заедно с куфара. Годината беше 2014-а, а цените на горивото - доста по-високи от днешните. Но това няма никакво значение. Както няма значение и днешното сравнение между плануваните 1,60 лв. за билет в София и цените на аналогични услуги в други столици или градове от ЕС. Просто защото трябва веднъж завинаги да се спре (не)удобното сравнение между несравними неща.\n\nА какво имаме днес? Имаме едни 1,60 лв., които а-ха да станат факт.\n\nНо имаме и сравнително ниски цени на горивото (за литър приблизително колкото и цената на новото билетче), една и съща услуга на публичен транспорт и маргинализиран образ на контрольора. Имаме и претенции на една столица да бъде \"Зелена столица на Европа\", но за това по-надолу.\n\nКакво цели поскъпването на билета? От Общината са категорични - така се насърчават хората да използват месечните карти. Защото, видите ли, у нас 15% от пътуванията били с билетче, а европейската практика е под 10%.\n\nНезапознатите със спецификите и митологията на столичния градски транспорт вероятно ще си кажат, че събираемостта на глобите и актовете е на 100%, а ползващият го редовно пътник е твърде затруднен да пресметне дали картата или билетът ще му излезе по на сметка. Но не - ако има нещо, в което българинът е отличник, то това са сметките, особено ако става въпрос за бъркането в собствения му джоб.\n\nОт \"Московска 33\" пламенно пресмятат как с новите цени на билета пътуването с карта ще излезе сензационно евтино. Знаете ли как също пътуването ще излезе по-евтино? Като се намалят цените на картите. Защото на пътуващите с автомобили вече им излиза по-евтино. Както и на потребителите, на които съвсем скоро сметките им за ток трябва да тръгнат надолу.\n\nОт Общината са прави в едно - с цените на новите билети всъщност пътуващите ще спестяват. Ще спестяват още едни 60 стотинки върху левчето, което и без това сега не дават. Защото, когато става въпрос за гратисчийство, вдигнатите такси и по-изгодното пътуване с карта, няма да помогне. И тук не става въпрос за ромите, които по традиция не плащат и не са принуждавани да плащат. Тук става въпрос и за хора, които надигат очи от телефоните си за по хилядарка, за да видят дали на следващата спирка няма да се качи контрольор. Тях от Общината няма как да убедят, че е готино да се пътува с карта. Просто защото не могат. Тези хора отдавна са си направили сметка, че и да платят една глоба месечно, пак ще им е по-евтино от това да пътуват всекидневно с билет или да се редят на опашка, че да си заредят електронната карта.\n\nЦените на билетите удрят онези съвестни хора, които ще продължат да пътуват с билети. Просто защото от Общината не им дават друг избор. Защото нито линиите на градския транспорт ще станат по-удобни след поскъпването на билета, нито транспортът по-чист.\n\nИ когато говорим за удобен транспорт няма как да не се споменем и продължаващата липса на комбиниран билет за наземен и подземен транспорт, както и абонаментна карта за 2 линии. Или пък чувствително по-високата цена на карта за метро спрямо наземен транспорт с оправданието, че метрото има две линии, които могат да се използват от пътуващия.\n\nНека да завършим с поглед към близкото бъдеще. Наскоро кметът на София съобщи, че градът ще се бори за титла \"Зелена столица на Европа\". Всичко това на фона на скъпия билет, евтините горива и едва 50-те км. велоалеи, всекидневните констатации за завишено запрашаване в града, фиктивните технически прегледи на автомобилите и като цяло средната възраст на автомобилите в София, изглежда комично.\n\nТака де, щяхме да се смеем, ако не беше тъжно. Само че същият онзи българин, който умее да смята добре, не му пука за амбициите на Фандъкова за зелена столица. А му пука за собствения джоб.","summary":"За цената на горивата, градския транспорт и амбициите на една \"зелена\" столица | Dnes.bg","language":"bul"}
{"url":"https://www.dnes.bg/politika/2016/04/13/igrata-na-shtastieto-glasuvash-tyrkash-i-pechelish.299250","title":"\"Играта на щастието\" - гласуваш, търкаш и печелиш","date":null,"text":"В последния ден за предложения за промени в Изборния кодекс, патриотите излязоха с радикална идея, която обаче вече е пробвана с цел да накара повече избиратели да отидат до урните, но се оказа неработеща.\n\nСтава въпрос за организиране на томбола и всеки, който е отишъл да гласува да участва в \"Играта на щастието\".\n\nПрез 2005 г. тогавашните управляващи от НДСВ първи дадоха старта на поредната треска за \"бърза печалба\".\n\nТомболата за 4 милиона лева от джоба на данъкоплатците с мобилни телефони и автомобили се разигра в изборния 25 юни между тези, които застанаха пред урната. Това пък освен, че изуми Съвета на Европа, въобще не стимулира избирателите и се оказа, че активността не е по-висока от предишния вот.\n\nВъпреки горчивия опит от преди 11 години, сега патриотите възраждат идеята.\n\n\"Ние винаги сме поддържали идеята за задължителното гласуване, но по-добре е да стимулираш хората, отколкото да ги наказваш, защото при българинът наказанието играе обратна роля\", обясни съпредседателят на ПФ Красимир Каракачанов.\n\nСпоред него да се разиграе томбола и да се изтеглят печеливши пред очите на цялото общество, е по-добре отколкото да се глобяват негласувалите с 50 лева.\n\nКакви ще са наградите обаче зависи от това колко пари могат да се заделят от бюджета за награден фонд.\n\n\"Ако е 1 милион лева примерно, това представете си колко коли са\", прехласна се Каракачанов.\n\nСпоред него обаче въобще не може да се говори, че по този начин ще бъдат купени гласовете на избирателите.\n\n\"Това е политика. Ако сега сложим купения, корпоративния и етническия вот стават повече от половината от гласовете, което означава, че институциите и държавата са зависими от такива интереси\", допълни той.\n\nДали идеята на патриотите ще стане факт е трудно да се каже, защото останалите политически сили в парламента не я приемат еднозначно.\n\nСпоред реформатора Димитър Делчев има риск една томбола с парични награди да доведе до това на изборите да се гледа като на нещо лековато, от което да се спечелят пари. Той обясни, че РБ по-скоро искат да има данъчни облекчения за тези, които гласуват, но не е сериозен разговорът за парични награди.\n\n\"Кола, хладилник, перални са по-скоро за предавания, които гледаме по телевизиите\", отсече Делчев.\n\nЗасега от ГЕРБ не заемат категорична позиция \"за\" или \"против\".\n\n\"Принципно споделяме идеята за стимулиране на гласоподавателите, но има много варианти, нека да видим\", лаконично коментира Данаил Кирилов.\n\nБСП и ДПС обаче твърдо отхвърлят идеята на ПФ. Социалистът Атанас Мерджанов припомни, че левицата е против задължителното гласуване и този въпрос не е актуален за тях.\n\n\"Няма какво да импровизираме с екзотични идеи, това е несериозно и върви повече за политическа седянка, отколкото за солидна позиция\", отсече той.\n\nСпоред Четин Казак от ДПС не може едно право, какво е гласуването, да се превръща в задължение.\n\n\"Ако ще поощряваме избирателната активност, това трябва да се прави чрез мотивация, а не подкупвайки избирателите да отидат до урните. Това не говори добре за нивото на българската демокрация, това са идеи, които навяват тъга\", каза той.","summary":"ПФ със странни идеи за стимулиране на гласоподавателите | Dnes.bg","language":"bul"}
{"url":"https://www.dnes.bg/obshtestvo/2010/09/16/petgodishnite-trygvat-na-preduchilishtna-ot-2012-godina.98973","title":"Петгодишните тръгват на предучилищна от 2012 година","date":null,"text":"Предучилищната подготовка за 5-годишните става задължителна от 2012 година. Това стана ясно по време на обсъждането на промените в Закона за народната просвета на второ четене.\n\nВ правителствения законопроект беше предвидено промените да влязат в сила година след обнародването на текста в Държавен вестник, но в крайна сметка депутатите решиха да има отсрочка.\n\nПредучилищната за 5-годишните става задължителна от 2012 година, за да могат общините, училищата, детските градини, а и родителите да се подготвят.\n\nСпоред правителството въвеждането на двегодишна задължителна подготовка преди първи клас ще доведе до намаляване на отпадащите от училище деца. Родителите няма да плащат за предучилищната подготовка. Тя ще се поеме изцяло от държавата.\n\nЗа сметка на това ще бръкнат в портфейлите, ако не спазят закона. 2 500 лева беше най-високата глоба за семействата, които не започнат обучението на децата си още на 5 години. В последствие парламентът преосмисли тежестта на санкцията и тя ще остане между 50 и 100 лева.\n\nОсновните разминавания в мненията на депутатите са по въпроса къде да се обучават децата преди първи клас – в училище или в детската градина и дали да се даде възможност на родителите да избират това.\n\nДепутатът от ДПС Лютви Местан посочи, че разликата и в менталното, и във физическото развитие на 5 и на 6-годишните е много голяма, затова трябва да има различен подход за предучилищната им подготовка.\n\nСпоред него по-малките, също трябва да се подготвят за първи клас в училищна среда. Всичко това, според депутата, трябва да се уточни в закона.\n\nМнението на народния представител от БСП Янаки Стоилов обаче е различно – според него е твърде рано деца на 5 годинки да попадат в обстановка, която не отговаря на възрастта им.\n\nОсвен това и в този момент почти няма училища, които да осигурят нормална среда за предучилищна подготовка, изтъкна депутатът.\n\nБитката от страна на управляващите води новият зам.-министър на образованието, станалата известна като „млада и любопитна”, Милена Дамянова. Тя изтъкна, че и сега има предучилищна подготовка и за 5-годишните, и за 6-годишните деца.\n\nСамо че родителите имат право на избор дали да ги пращат. „Задължителната подготовка означава, че държавата ще поеме ангажимент към финансирането”, изтъкна Дамянова.\n\nВ общините, където няма училище или детска градина, пак държавата ще осигурява средствата за транспорт на малчуганите. И в този текст обаче има парадокс.\n\nСпоред Дамянова в София училищата и детските градини ще могат да поемат предучилищната подготовка на учениците. Ако обаче се наложи 5-годишно дете да пътува от един квартал до друг, защото местата в близката детска градина са заети, държавата няма да осигури превоз. Родителите пък ще бъдат глобени ако не изпратят детето си на предучилищна.\n\nЗа доуточняването на детайлите, окончателното гласуване на текста беше отложено.","summary":"Депутатите спорят дали родителите да избират между училище и градина | Dnes.bg","language":"bul"}
{"url":"https://www.dnevnik.bg/print/arhiv_pari/2002/01/01/1553704_pazar_na_durjavni_dulgove/","title":"пазар на държавни дългове","date":null,"text":"Argentina \"PAR\" 43.37547.500-1.625 14:34:15Argentina \"DISC\"44.50047.000-1 14:23:39Argentina \"FRBS\"26.00028.000-1 14:23:39Argentina GLB-1725.00029.000-0.5 14:23:39Argentina GLB-2726.62530.375-3.375 14:34:15Brazil \"EXIT\" 70.00070.5000 06:02:47Brazil \"PAR\" 69.00069.6250 14:23:39Brazil \"DISC Z\" 71.75073.000-0.5 14:23:39Brazil \"C\" 77.25077.5000.125 14:27:16Brazil \"DCB\" 69.75070.750-0.125 14:23:39Brazil \"EI\" 88.50088.7500 14:34:36Brazil \"MYDTR\" 81.25081.7500 06:00:45Brazil \"NNMB\" 80.87581.7500.125 14:23:39Brazil GLB-08 86.12587.8750.25 14:33:54Brazil GLB-27 73.87574.8750 14:22:27Bulgaria \"DISC\" 87.62588.500-0.125 11:08:53Bulgaria \"FRB\" 89.75090.500-0.25 11:08:51Bulgaria \"IAB\" 87.75088.500-0.25 14:26:24Korea GLB-03 106.750107.2500.125 14:09:31Korea GLB-08 116.250116.750-0.125 06:01:04Mexico \"PAR\" 93.37593.6250.125 14:24:41Mexico \"DISC\" 99.000100.0000 17:37:13Mexico \"UMS-26\" 128.250128.875-0.125 14:35:51Mexico \"UMS-16\" 123.750124.5000.25 14:35:46Mexico \"UMS-07\" 113.500114.2500.125 14:21:03Mexico \"UMS-08\" 108.125108.5000 14:22:57Mexico \"VRR\" 0.1250.2500 14:32:43Morocco \"A\" 89.50092.0000 14:23:57Nigeria \"PAR\" 69.87571.0000.125 14:23:57Panama \"FRN-02\" 100.250100.5000 06:02:34Panama \"DISC\" 62.00062.5000 06:00:20Panama \"PAR\" 62.00062.5000 06:00:20Panama \"GLB-02\" 100.000100.5000 14:28:30Panama \"GLB-20\" 106.250107.5000 14:28:30Panama \"IRB\" 89.37589.750-0.375 14:28:31Panama \"PDI\" 83.75084.5000 14:23:56Peru \"DISC\" 71.00071.5000 06:02:23Peru \"PAR\" 41.50042.0000 06:00:55Peru \"PDI\" 79.25080.2500.375 14:28:31Peru \"FLRB\" 73.00074.000-0.125 14:28:31Phillippine PARB85.25087.2500.25 13:20:54Philippine \"DCB\"84.00084.5000 06:00:28Philippine FRB-A89.75091.7500 06:00:29Philippine \"NMB\"95.00097.0000 13:54:42Poland \"PAR\" 74.00075.375-0.125 14:23:57Poland \"PDI\" 99.50099.6250 14:34:29Poland \"RSTA\" 80.62581.8750.875 14:29:33Russia \"M-Fin 4\"92.62593.0000.625 14:26:24Russia \"M-Fin 5\"61.37562.0000 14:26:24Russia \"M-Fin 6\"72.25073.500-0.5 14:27:56Russia \"M-Fin 7\"50.37551.500-0.125 14:26:35Russia \"M-Fin 8\"65.25066.1250.25 14:17:21Russia \"GLB-05\" 101.125101.8750 14:26:56Russia \"GLB-18\" 100.375101.2500.125 14:30:21Vietnam \"PDI\" 69.00069.5000 06:00:51Venezuela \"Disc\"74.75075.2500 06:00:53Venezuela \"Par-A71.87572.875-1.375 14:28:31Venezuela \"DCB\" 72.25073.0000 14:28:31Venezuela GLB-2762.25063.250-0.125 14:28:30Venezuela \"FLRB\"74.75075.2500 06:00:42Venezuela GLB-1883.75086.125-0.5 14:32:44 .","summary":"страна\tкупува\tпродава\tнет. промяна\tвреме/gmt","language":"bul"}
{"url":"https://www.dw.com/bg/%D0%BA%D0%BB%D0%B8%D0%BC%D0%B0%D1%82%D1%8A%D1%82-%D0%B8-%D1%81%D1%86%D0%B5%D0%BD%D0%B0%D1%80%D0%B8%D0%B8%D1%82%D0%B5-%D0%BD%D0%B0-%D1%83%D0%B6%D0%B0%D1%81%D0%B0/a-2961536","title":"Климатът и сценариите на ужаса","date":null,"text":"На фона на неспирен поток от апокалиптични картини и слова, от една година насам политиката и медиите не спират да ни набиват в главите изводите на Световния съвет за климата. Тонът става все по-остър и драматичен, макар че през последните дванайсет месеца не се е променило нищо в съдържанието на доклада на Световния съвет за климата.\n\nНека си припомним: през ноември миналата година няколко хиляди представители на международната климатологична бюрокрация се събраха на световна климатична конференция в Найроби. В навечерието й плъзнаха няколко неавторизирани проекта на отчета на Световния съвет за климата, след което германският булеварден вестник „Билд” оповести: „Земята има температура, усещате ли я?” Три месеца по-късно, когато докладът за климата (практически непроменен) бе официално представен, същият вестник нададе вик: „Нашата планета умира!” Така се постави началото на медийната надпревара в предлагането на убийствени сценарии, тъй като Световният съвет за климата бе разделил доклада си на три части, чието обнародване се проточи през цялата 2007.\n\nИ ето че сега, в началото на декември, предстои нова голяма климатична конференция. Този път климатологичният джетсет ще се събере на остров Бали; крайно време за обобщение на обобщенията, наречено заключителен доклад. В него се съдържат отдавна вече известни цифри и данни, които са отрезвяващи и заслужават да бъдат повторени отново: емисиите от въглероден двуокис в атмосферата са се увеличи от 0,029 % в прединдустриалната епоха на 0,038 %, а в същия период температурата се е повишила с 0,7 градуса. Преобладава мнението, че човекът е виновен най-малкото за затоплянето през последните 30 години. Затоплянето се развива сравнително постоянно и след 100 години ще достигне 2 градуса.\n\nНивото на моретата се покачва с 1 до 3 мм на година; до 2100 Световният съвет за климата прогнозира 18 до 59 см, което представлява намаление в сравнение с предишния доклад. Арктика се затопля по-бързо от нормалното, докато на Антарктика няма абсолютно никакво затопляне. В доклада се посочва, че подобен период на затопляне е бил регистриран и в Арктика между 1925 – 1945. Подчертава се, че перспективата за внезапен колапс на ледената обвивка е изключително невероятна. Следователно сценарии, като онзи в катастрофичния филм „Денят след утрешния ден”, са пълна глупост.\n\nТъй като от обобщението на обобщението естествено не можеха да се очакват нови мрачни сценарии, мандарините от ООН се заеха сами да си помогнат. Генералният секретар Бан Ки Мун заяви, че докладът бил „ужасяващ като научно-фантастичен филм”, но за съжаление ставало дума за действителността. За да изживее „действителността” едно към едно той се отправи към Антарктика и Южна Америка. Бан Ки Мун се завърна оттам крайно потиснат, тъй като видял как „някои от най-големите съкровища на планетата биват унищожавани от човека”.\n\nТова е странно. Защото тъкмо тази година ледената обвивка на Антарктика отбеляза рекордно разрастване, а Южна Америка изживява най-студения ноември от повече от 100 години насам. Медиите не обърнаха внимание на тези подробности. Това радва ръководителя на Рамковата конвенция на ООН за климата Иво де Бур. При представянето на заключителния доклад той заяви, че да се отрича промяната в климата отсега нататък било „престъпление”.","summary":"Докладът на Световния съвет за климата предизвика истерично-апокалиптична медийна реакция. Само че научните данни не дават повод за паника – констатира Дирк Максайнер в коментар за швейцарския седмичник „Велтвохе”:","language":"bul"}
{"url":"https://www.dnevnik.bg/biznes/2014/03/09/2257005_strahovete_na_britanskiia_biznes_ot_sankcii_sreshtu/","title":"Страховете на британския бизнес от санкции срещу Русия","date":null,"text":"Над 70 руски фирми са листвани на лондонската борса\n\nСтатистическият институт на Великобритания съобщава, че руснаците, живеещи в страната, са колкото дошлите от Мавриций и Кипър, получили право на престой на британска територия. Вестниците обаче не ползват за кипърците термини, еквивалентни на \"Лондонград\" и \"Москва на Темза\". Причината за това е в голямото социално и икономическо влияние, което руснаците имат на Острова през последното десетилетие, разказва \"Ройтерс\".\n\nВажността на Русия за британския бизнес означава също, че цената на налагане на санкции срещу Русия може да се окаже прекалено висока за премиера Дейвид Камерън.\n\n\"Всички призовават към действие за Украйна, обаче някои с право предупреждават, че трябва внимателно да преценим интересите у дома\", казва Никълъс Редман от Международния институт за стратегически изследвания.\n\nРодени в Съветския съюз милиардери заемат три от петте места в списъка на най-богатите хора във Великобритания\n\nна \"Сънди таймс\". През 2003 г., един от най-известните руски олигарси - Роман Абрамович, купи футболния клуб \"Челси\" за 59 милиона паунда, а по оценки на \"Дейли мейл\" оттогава е платил 713 милиона паунда за покупки на играчи.\n\nМного други руснаци имат специални визи \"Клас 1 инвеститор\". За да получат такава, чуждите граждани трябва да вложат най-малко един милион паунда във Великобритания. Те са добре дошли за фирмите за недвижими имоти, производителите на луксозни стоки, но най-вече за финансовите и професионалните консултанти.\n\nНякои от съюзниците на Великобритания, в това число Франция и Полша, подкрепят икономически санкции срещу Русия, в случай че не изтегли войските си от Украйна. САЩ наложи замразяване на средствата и забрана за пътуване на всички, замесени в руската военна интервенция в Крим.\n\nКамерън от своя страна предупреди Москва, че ще плати \"сериозна цена\". Случайно изтекъл документ обаче посочва, че\n\nЛондон е против налагането на санкции и блокиране на потока от руски капитал\n\nВъншното министерство отказва коментар, но според анализаторите Великобритания може да загуби много повече от останалите страни. Според тях Камерън ще подкрепи най-много показни мерки, например забрана за издаване на визи за известен брой руски чиновници, но не и мерки, които могат да засегнат свързаните с Кремъл милиардери.\n\nЛондон е и мястото, където руските компании продават акциите си на чуждестранни инвеститори. На Лондонската фондова борса са листвани поне 70 руски фирми. В Лондон компании от Русия и държавите от бившия Съветски съюз са набрали общо 82.6 милиарда долара през последните две десетилетия.\n\nСчетоводителите, консултантите и адвокатите също са спечелили много от руските фирми\n\nв последните години. Поне 60 процента от делата в Търговския съд през 2012 г. са включвали руски фирми. Най-популярното дело се въртеше около иска на Борис Березовски срещу Абрамович за щети във връзка с петролната компания \"Сибнефт\".\n\nБритански компании са сред най-големите инвеститори в Русия – 20-процентното участие на \"Бритиш петролиъм\" в \"Роснефт\" е най-голямата чуждестранна инвестиция в изкопаеми горива в страната.\n\nБританският бизнес се страхува, че ако Камерън подкрепи санкции срещу Русия, това ще изплаши както китайските инвеститори, така и тези от други развиващи се държави, понеже техните страни в бъдеще биха могли да станат обект на подобни мерки.","summary":"Ако бъдат наложени санкции, сред най-големите губещи ще бъдат фирмите, които предоставят финансови услуги.","language":"bul"}
{"url":"https://www.dnevnik.bg/ot_vas/chitatelski_dnevnik/2013/08/21/2126714_chitatelski_dnevnik_rozovo/","title":"Читателски Дневник: Розово","date":null,"text":"Публикуваме мнението на Цветозар Цаков, получено на редакционната поща, с малки съкращения.\n\nПокрай предишното изрисуване на паметника на Съветската армия бурно и настоятелно апелирах той да бъде демонтиран и разкаран от центъра на столицата ни, защото исторически и морално мястото му не е там. Обаче промених мнението си!\n\nВече твърдо смятам, че паметникът трябва да остане. От премахването му полза няма - едва ли с него ще си отидат всичките \"дивиденти\", тясно обвързани със символиката му. След новата розова арт инсталация, с която осъмна днес, вече съм убеден, че тази огромна камара желязо и бетон не само че има място в центъра на София, а ни е жизнено необходима – повече от всякога. Особено днес.\n\nПросто съществуването на този паметник придобива все повече смисъл. Постепенно той намери своето призвание - като поле за творческа изява върху гърба на комунизма! Не конкретно на онзи комунизъм – на пролетариите от всички страни, полупроводниците и танковете. На комунизма като събирателно понятие, като синоним на всяка самозабравила се власт, на всички видове авторитаризъм, латентен посттоталитаризъм и чист политически дебилизъм, на безочливите манипулации и откровени подигравки, налагани върху едно общество, наричащо себе си демократично.\n\nГротескната му монументалност, атрофиралият соц патос просто си плачат да станат жертва на уличното изкуство. А уличното изкуство има огромното предимство да е достъпно и дори не изисква усилие да бъде открито. То се навира под носа ти и ти е симпатично – като пуделче на тротоара, което събира погледите на случайни минувачи с уж безсмисленото си подскачане и джавкане в горещия летен ден. Изпразнено от претенцията и високомерието на високото изкуство, уличното е свело поглед в ниското – посочва нещата директно, без заврънтулки и прекалено сложни метафори. Особено когато това се случва на гърба на нещо, което в своята същност отдавна е изпразнено от оригиналното си съдържание и се е превърнало в простовата насмешка над самото себе си. В карикатура, чиито цветове са избледнели и се нуждаят от освежаване.\n\nВ Чехия, на която днес паметникът на съветската армия се извинява, си имат розов танк, в памет на разгрома на Пражката пролет. Ние осъмнахме с разкаяла се розова армия (червеното постепенно избледнява, но все още напомня за присъствието си) - като символ на всички случили се и неслучили се пражки пролети. Предимството на нашата розова армия е в по-голямата детайлност (повече физическо място за творчество) и в това, че тя може да се използва многократно. На това място можем да крещим когато е нужно, без да издаваме и звук. Или пък да мълчим по-оглушително и от преминаващ съвсем наблизо реактивен самолет. Самото му \"обругаване\" с четка и боя е елегантен бунт. Нужно е само въображение. И вдъхновение от скъпите ни политици, а те всеки ден доказват, че умеят да вдъхновяват. Тъкмо сега е време Червената армия да отправи поглед и към тях!","summary":"Паметникът на съветската армия намери своето призвание - като поле за творческа изява върху гърба на комунизма! Не конкретно на онзи комунизъм – на пролетариите от всички страни, полупроводниците и танковете. На комунизма като събирателно понятие, като синоним на всяка самозабравила се власт, на всички видове авторитаризъм, латентен посттоталитаризъм","language":"bul"}
{"url":"https://www.dnevnik.bg/biznes/2009/12/09/828331_durjavnite_finansi_na_gurciia_raztrevojiha_pazarite/","title":"Държавните финанси на Гърция разтревожиха пазарите","date":null,"text":"Ще направим всичко необходимо, за да намалим бюджетния дефицит в средносрочен план. Ако трябва, ще напишем нов бюджет. Гърция се стреми към фискална консолидация.\" Това заяви гръцкият финансов министър Георгиос Папаконстантину, след като рейтинговата агенция \"Фич\" намали оценката си за платежоспособността на южната ни съседка и част от местните банки в понеделник.\n\nСитуацията с държавните финанси на Гърция продължи да тревожи пазарите и в сряда. \"Не чакаме спасение от никого. Не сме следващата Исландия или следващият Дубай\", каза още Папаконстантину, цитиран от АФП. \"Трябва да върнем доверието в Гърция\", призова и премиерът Георгиос Папандреу.Свалянето на държавния рейтинг на страната повдигна въпроса за възможността за финансиране на гръцките търговски банки от Европейската централна банка. В момента ЕЦБ отпуска пари срещу обезпечения с рейтинг поне BBB-. Това обаче ще продължи само до края на следващата година, когато се очаква затягане на условията за кредитиране и качване на минималния допустим рейтинг на обезпеченията до A-.\n\nАко по това време Гърция не покрива този праг, има опасност банките да не могат да се възползват от традиционните операции по кредитиране на ЕЦБ. \"Сега банките могат да обезпечават заеми от ЕЦБ. Но ако другите рейтингови агенции последват примера на \"Фич\", през 2011 г. това няма да е възможно\", коментира пред \"Блумбърг\" икономистът на Capital Economics Бен Мей.\n\nБългарски анализатори посочват, че подобно развитие ще има косвено отражение и върху България. \"Ако това се случи, може да се стигне до ликвидна криза и изтегляне на пари от българските дъщерни компании\", каза пред \"Дневник\" Христо Владимиров, финансов анализатор на \"Ти Би Ай асет мениджмънт\". Според Владимиров това може да засегне не само банки, но и компании от други сектори, като например \"Дружба стъкларски заводи\", чийто собственик е гръцката група ЮЛА. \"Проблемът с държавните дългове ще е много сериозен следващите 2 години. Не бих се учудил, ако Гърция първа в Европа обяви неплатежоспособност\", коментира още Владимиров.\n\n\"Възможно е гръцките компании да изтеглят част от инвестициите си в България\", смята и Цветослав Цачев, ръководител \"Анализи\" в \"Елана трейдинг\". Той посочва, че непряко влияние може да има и върху борсата, ако гръцките акционери в български дружества се окажат под натиск да продават. \"Ефект върху борсата може да има дотолкова, доколкото българският пазар е зависим от борсите в Западна Европа\", коментира Владимиров. Тази седмица платежоспособността на Гърция (не само според \"Фич\", но и според \"Стандард енд Пуърс\", която постави под наблюдение рейтинга на южната ни съседка) е сред основните аргументи на чуждестранните брокери, с който те обясняват спада на фондовите пазари.\n\nВ сряда общоевропейският индекс DJ STOXX 600 се понижи с 1.2%, а гръцкият ATHEX изгуби 3.4%. Рисковата премия по застраховките срещу фалит на Гърция се повиши с още 9% и стигна 228.8 пункта.Очаквано \"Фич\" свали рейтингите на някои гръцки банки до равнищата на държавния рейтинг, който вече е BBB+ с негативна перспектива. С този рейтинг вече са и EFG Eurobank (собственик на Пощенска банка), Пиреос банк и Алфа банк. Собственикът на ОББ - Националната банка на Гърция - получи рейтинг BBB+ със стабилна перспектива.","summary":"\"Ще направим всичко необходимо, за да намалим бюджетния дефицит в средносрочен план. Ако трябва, ще напишем нов бюджет. Гърция се стреми към фискална консолидация.\" Това заяви гръцкият финансов министър Георгиос Папаконстантину, след като рейтинговата агенция \"Фич\" намали оценката си за платежоспособността на южната ни съседка и част от местните банки в понеделник.","language":"bul"}
{"url":"https://www.dnevnik.bg/print/arhiv_pari/1995/07/01/1389757_kcm_tursi_ravnovesie_s_okolnata_sreda/","title":"КЦМ ТЪРСИ РАВНОВЕСИЕ С ОКОЛНАТА СРЕДА","date":null,"text":"ЕКОЛОГИЗАЦИЯТАна производството от няколко години е стратегическа задача на КЦМ АД. За решаване на екопроблемите през 1991-1994 г. са инвестирани 435 млн. лв., сума, която по съпоставими цени надвишава вложеното за 20 години. 220 млн. лв. е програмата за т.г., но се очаква цифрата да бъде надхвърлена. Само за I полугодие усвоените средства са 140 млн.Опазването на водите, въздуха и намаляване емисиите на серни окиси са основните направления, заложени в дългосрочната програма на КЦМ.В пусковоналадъчен период е нов тип ръкавен филтър с импулсна регенерация на тъканта, който пречиства технологичните газове в оловно производство. Засега съоръжението дава много добри показатели, твърди Маня Георгиева, еколог на комбината. Впрочем подмяната на филтрите започва не защото старите не достигат пределно допустимите норми на запрашаемост, а защото са тежки и трудоемки при обслужването, уточнява г-жа Георгиева. Отскоро работи и вентилационна и прахоуловителна инсталация в цех Рафинация на оловното производство, където също е монтиран филтър с импулсивно продухване. Още три филтъра от типа ФРИРТ работят от тази година и при цинковото производство - в цех Мокро извличане и на III велцпещ. Това са най-модерните и ефективни пречиствателни съоръжения, които сега са познати в света. Радикално е променено горещото сушене на кековете. Вместо през сушилни барабани те преминават през филтър-преси Ларокс. Съоръженията са сравнително малки, но само едно от тях струва 55 млн. лв. Затова пък съдържанието на прах след филтруваните съоръжения трайно е под стандарта -10 мг/ нм3.В момента се извършва монтаж на съоръженията за затваряне цикъла на гранулация на шлаката, при което условно чистите води от оловно и цинково производство ще бъдат включени в оборот. Ефектът - намаляване с около 85% на количеството отпадни води. С 30-40 кубика на час е спаднало потреблението на свежа вода, след като тази година от компресорното отделение в оловното производство тя е насочена к м цеха за сярна киселина за охлаждане на агрегати.С изпълнението на проекта за строеж на нов цех за сярна киселина изцяло ще бъдат решени проблемите по пречистване на водите от неутрализация и по намаляване на емисиите на серни окиси. Със средства на комбината са завършени склад за концентрат, а до края на годината ще приключи и строежът на склада за готова продукция. Проектите за строителството на цеха и съоръженията са готови и съгласувани с германския доставчик - фирмата ЛУРГИ. Уточнени са и параметрите на японския кредит по линията на OSEF - фонд за подпомагане на екологични проекти. Очаква се до края на годината кредитната линия да се активизира и да започне финансирането.Че там, където има производство на цветни метали, има и проблеми с околната среда, е ясно. КЦМ обаче доказва, че може да се постигне равновесие между производство и екология. Металургични комбинати, които са построени в гъсто населени градски райони, не са изключение в Германия, Италия и Испания.В хазната влязоха 293 млн. лв. от ДЦКГРАЖДАНИ и фирми купиха през миналата седмица ДЦК от целевите емисии на Министерството на финансите за небанкови финансови институции за 293.822 млн. лв. Това е с 32.817 млн. лв. повече отколкото последната седмица на юни, съобщиха от финансовото министерство. Интересът към инвестицията в ДЦК е голям заради високата доходност, ликвидност и гаранции от държавата. За първото полугодие на 1995 г. Мф е емитирало съкровищни бонове за 3.431 млрд. лв., сочи статистиката.През миналата седмица отново са се продали най-много тримесечни сконтови съкровищни бонове с 10.50% доход за периода. От тях граждани и фирми са купили ДЦК за 133.988 млн. лв. В шестмесечните лихвоносни ценни книги с ефективен доход за 1 година 50.08% са вложени 34.657 млн. лв. 125.177 млн. лв. са инвестирани в дванадесетме-сечни лихвоносни ДЦК с ефективен доход 52.03%. Най-много ценни книги са пласирали гишетата на БНБ и клоновете на Балканбанк и ОББ.","summary":"220 млн. лв. са инвестирани за подобряване на екологията","language":"bul"}
{"url":"https://www.dnes.bg/world/2013/04/12/pekin-bezsilen-da-ukroti-malkoto-si-bratche.185331","title":"Пекин безсилен да укроти \"малкото си братче\"","date":null,"text":"Според някои анализатори чувството на безсилие на Пекин пред Северна Корея, заплашваща полуострова с термоядрена война, се засилва: как да се действа спрямо този \"по-малък брат\", който омаловажава така важната за Китай регионална сигурност?\n\nПод ръководството на своя млад вожд Ким Чен-ун след ядрения си опит от 12 февруари Пхенян засилва кризата почти ежедневно в отговор на нов пакет от санкции, гласувани от ООН. Страната заплашва най-вече Сеул и Вашингтон с ядрен удар.\n\nПекин \"може би смяташе, че Северна Корея ще се държи като по-малко братче, но новият ръководител Ким Чен-ун не отговори на очакванията му\", посочва Ким Хьонкю, преподавател в Женския университет Суншин в Сеул. \"Това по някакъв нелеп начин буди недоволство у китайците\", допълва той.\n\nКитай разполага със сериозен лост за упражняване на влияние върху своя изпаднал в изолация, разорен комунистическия съюзник: доставя му жизненоважна икономическа, продоволствена и енергийна помощ, като така му предлага защита пред най-суровите санкции.\n\nПекин се опасява обаче, че ако критиките са твърде остри, Пхенян ще му обърне гръб и ще изложи на риск стабилността в целия район. При това положение \"големият брат\" стои и гледа как \"малкият\" си позволява царствено да пренебрегва призивите му към спокойствие.\n\nКим Чен-ун пое властта в края на 2011 г. след смъртта на баща си Ким Чен-ир, продължавайки тази единствена в света комунистическа династия. Младият мъж обаче така и не посети по-могъщата съседка, \"за да засвидетелства почитта си към Китай\", припомня Ким Хьонкю.\n\n\"Той натиска във всички посоки. Отправи предизвикателство към Китай, към САЩ, Япония и Южна Корея\", отбелязва Цзя Цинго, експерт по международни отношения в Пекинския университет.\n\nКитай не смее да действа твърдо, тъй като се опасява, че евентуални сътресения в Северна Корея биха могли да предизвикат масов приток на бежанци на негова територия, а в крайна сметка да доведе и до появата на капиталистическа и проамериканска обединена Корея.\n\n\"Все повече хора в Китай започват да се съмняват в традиционното твърдение, че Северна Корея е стратегическа буферна зона за Китай\", казва Цзя. \"Няма смисъл да се въодушевяваме обаче. Китай иска да запази добрите си отношения със Севера\", допълва той.\n\nПекин е съюзник на Пхенян от времето на Корейската война през 1950-1953 година. Китай обезпечава 90 процента от севернокорейския внос на енергия, 80 процента от вноса на стоки за широко потребление и 45 процента от вноса на храни, посочва американският научен център Съвет за външни отношения.\n\nСлед бурни преговори с Вашингтон Китай все пак гласува за засилване на санкциите на ООН, но експертите не вярват във волята на Китай да ги изпълнява. Помощите и търговията не изглеждат намалели след приемането на санкциите на 7 март.\n\n\"Севернокорейците знаят, че са се поставили в позиция, в която никой не може да ги засегне, освен ако използва сила или подпомогне за икономическия им крах\", подчертава британският историк Лоурънс Фридман.\n\nЗащитниците на китайската политика уверяват, че Пхенян при всички положения възнамерява да развива ядрения си арсенал, който смята да използва като възпиращо средство. Според тях има риск евентуални наказателни мерки от страна на Китай да предизвикат опасна реакция.\n\nТе смятат, че истинският фактор за оказване на влияние е Вашингтон, от който Пхенян изисква гаранции за сигурността си.\n\nНеотдавнашните изявления на висши китайски представители изглежда показват, че Пекин иска леко да се дистанцира от съседа си, отбелязва Родерик Уай от британският институт за външнополитически изследвания \"Чатам хаус\".\n\n\"Не бива да се допуска никой да хвърля в хаос един район, а още по-малко целия свят, от егоизъм\", заяви преди дни китайският президент Си Цзинпин без да спомене изрично Северна Корея или САЩ.\n\n\"Това е знак, че китайците са много по-обезпокоени. Това не е скъсване със Северна Корея, а начин да й се каже, че трябва да обмисля последиците от действията си\", казва Родерик Уай.\n\nОстава да разберем как Пекин \"ще изрази недоволството си по друг начин освен словесно\", допълва той.","summary":"За сложните отношения между Китай и Северна Корея | Dnes.bg","language":"bul"}
{"url":"https://www.dnevnik.bg/sviat/2018/11/15/3346504_tialoto_na_hashokji_e_razchleneno_v_konsulstvoto_na/","title":"Тялото на Хашокжи е разчленено в консулството на Рияд в Истанбул, потвърди Саудитска Арабия","date":null,"text":"Саудитският главен прокурор Сауд ал Моджеб обяви подробности за убийството на журналиста Джамал Хашокжи в консулството на Рияд в Истанбул и поиска пет смъртни присъди заради случая, предадоха \"Ройтерс\" и Анадолската агенция.\n\nСпоред него на смърт трябва да бъдат осъдени петима от общо 11 души, които бяха обвинени за убийството. Има 10 други заподозрени, чиято потенциална роля продължава да се разследва.\n\nСлучаят предизвика реакции по целия свят и принуди саудитските власти да признаят, че той е бил убит (макар първоначалната версия да бе, че е починал при юмручен бой, след като напрежението е нараснало при опити да бъде убеден да се върне в Саудитска Арабия).\n\nДумите на Ал Моджеб обаче не удовлетвориха Турция. Външният ѝ министър Мевлют Чавушоглу приветства изказванията му като положителна стъпка, но добави, че някои от тях са \"незадоволителни\". Чавушоглу настоя да бъде оповестено кой стои зад убийството, за да може \"случаят да бъде приключен\", и повтори искането на страната процесът да се води в Истанбул, а не в Рияд. Съветникът на Ердоган Ясин Актай, който често коментира случая, обвини Саудитска Арабия, че и с последното съобщение само \"прикрива\" истинските поръчители.\n\nВ съобщение до медиите Ал Моджеб потвърди, че Хашокжи, който бе видян за последно при влизането си в консулството на 2 октомври, бил убит след схватка, но със смъртоносна инжекция.\n\nЗа пръв път обаче прокурорът официално потвърди и версията в доклади на турските власти и в непубликувания аудиозапис, споделен с колегите им в няколко държави: тялото на Хашокжи е било разчленено в саудитската мисия и изнесено от нея. Властите в Рияд разполагат според същото съобщение и със снимка на \"местния сътрудник\", получил останките на Хашокжи. Не е известно обаче къде е тялото - въпрос, за чийто отговор Анкара също настоява.\n\nДействително е имало \"преговори\" за завръщането на Хашокжи в кралството, но те са се провалили. Тогава ръководителят на преговорния екип, изпратен за мисията, е поискал той да бъде убит.\n\n© Associated Press Саудитският главен прокурор Сауд ал Моджеб.\n\nСаудитският главен прокурор Сауд ал Моджеб.\n\nЗаповедта за формиране на групата, която да ликвидира Хашокжи, според същата информация е дошла от уволнения заместник-директор на разузнаването. Това не е оповестяване на поръчителя, който турските власти (включително президентът Реджеп Тайип Ердоган) от седмици намекват, че е свързан с престолонаследника принц Мохамед бин Салман.\n\nНаложена е забрана за пътуване на друг предполагаем участник в убийството, бившия съветник на кралския двор Сауд ал Кахтани, уволнен заради случая. Последният се е срещнал с екипа, изпратен в Истанбул, за да ги информира за дейностите на журналиста.\n\nВ последната версия на събитията, описана от Ал Моджеб, се говореше за \"предумишлено убийство\", а не за отклоняване от зададения в Рияд сценарий след схватка с Хашокжи. Други саудитски представители обясняваха, че той е бил удушен, както смята и Турция.\n\nПред репортери турският първи дипломат Чавушоглу каза, че според част от коментарите \"този човек е бил убит, защото се е съпротивлявал\", докато убийството всъщност е било предумишлено. По-рано Ердоган каза, че поръчката за ликвидиране на Хашокжи е дошла \"на най-високо ниво\" в саудитското правителство.\n\nСаудитският му колега Адел ал Джубейр също коментира случая и каза, че страната смята убийството за \"престъпление и голяма грешка\", но не бива да се политизира.","summary":"Саудитският главен прокурор поиска пет смъртни присъди заради убийството на Джамал Хашокжи, но не удовлетвори Турция.","language":"bul"}
{"url":"https://www.dw.com/bg/%D0%B2-%D0%BD%D0%B0%D0%B2%D0%B5%D1%87%D0%B5%D1%80%D0%B8%D0%B5%D1%82%D0%BE-%D0%BD%D0%B0-%D0%B2%D0%B8%D0%B7%D0%B8%D1%82%D0%B0%D1%82%D0%B0-%D0%BD%D0%B0-%D0%BB%D0%B8%D0%B1%D0%B8%D0%B9%D1%81%D0%BA%D0%B8%D1%8F-%D0%BB%D0%B8%D0%B4%D0%B5%D1%80-%D0%BC%D1%83%D0%B0%D0%BC%D0%B0%D1%80-%D0%BA%D0%B0%D0%B4%D0%B0%D1%84%D0%B8-%D0%B2%D1%8A%D0%B2-%D1%84%D1%80%D0%B0%D0%BD%D1%86%D0%B8%D1%8F/a-2995575","title":"В навечерието на визитата на либийския лидер Муамар Кадафи във Франция","date":null,"text":"В рамките на петдневното си посещение в Париж, което е първото от 34 години насам, Муамар Кадафи ще има две срещи с френския държавен глава Никола Саркози, който от своя страна посети Либия в края на юли, непосредствено след освобождаването на българските медици. Тогава бяха подписани редица икономически и военни споразумения, които станаха повод за създаването на парламентарна комисия, разследваща въпроса дали освобождаването на медиците е било условие за сключването на двустранни споразумения.\n\nПредстои подписването на нови двустранни споразумения\n\nНяколко споразумения ще бъдат подписани и в рамките на започващото утре посещение на Кадафи във Франция. Както заяви синът на Кадафи Сейф ал Ислам, е предвидено подписването на договори за закупуване на самолети „Еърбъс” на стойност над три милиарда евро, както и за построяване на ядрен реактор.\n\nВ интервю за френския „Фигаро” Сейф ал Ислам подчерта, че Либия се нуждае от ядрената енергия, за да произвежда електричество и за да може по този начин да изнася всичкия си петрол и газ. В Париж Кадафи ще уговори освен това закупуването на военно оборудване. Водят се преговори за закупуването на френски бойни самолети „Рафал”, които до този момент все още не са били изнасяни.\n\nПредстоящата визита е обект на остра критика\n\nДокато френският президент Никола Саркози не пропуска нито една възможност да подчертае, че е щастлив да приеме Кадафи в страната си, опозицията критикува остро това решение на държавния глава. Множество водещи френски политици и неправителствени организации упрекват Саркози, че е издействал освобождаването на българските медици срещу споразумения във военната и ядрената области. Френският депутат Пиер Московиси, председател на парламентарната комисия, разследваща обстоятелствата около освобождавнето на шестимата медици, заяви, че приемането на Кадафи във Франция е равносилно на почит, която добродетелта отдава на порока.\n\nБългарските медицински сестри при пристигането им в София\n\nДепутатът припомни, че дипломацията почива на принципи. В качеството си на първа западна държава, която приема Кадафи, Франция реабилитира прибързано либийския лидер за неговите минали, настоящи и може би бъдещи деяния.\n\n„Скандално е, че Франция приема Кадафи”\n\nСпоред Франсоа Байру, бившия центристки кандидат за президент, посещението на Кадафи не прави чест на Франция. Към тази позиция се присъедини и бившата социалистическа кандидатка за президент Сеголен Роаял. Тя заяви, че българските медицински сестри са били измъчвани от режим, който поръчителства изтезанията със съгласието на Кадафи. При това положение тя намира за скандално да се проявява политическо доверие към либийския лидер.\n\nПредседателят на френските социалисти Франсоа Оланд разкритикува Саркози, че възнамерява да приеме в Париж държавен глава, оправдаващ международния тероризъм. „Да приеме Кадафи на държавно посещение, да го посрещне с почести в Елисейския дворец, да му изрази благодарността на Франция за освобождаването на несправедливо задържаните български медици, това означава да си затваря очите пред действителността на режима на Кадафи, който вчера се компрометира чрез тероризма, а днес го оправдава”, подчерта Франсоа Оланд.\n\nБългарският казус в Либия е основен аспект в критиките\n\nБългарският казус в Либия е основният аспект и в критиката, която отправи международната правозащитна организация „Амнести Интернешинъл”. Организацията отбелязва, че макар Кадафи да е разрешил освобождаването на българските медици, преди това той е позволил те бъдат държани в затвора в продължение на осем години, където всекидневно са били подлагани на мъчения.\n\nКритиките срещу посещението на Кадафи във Франция се засилиха още повече, след като в рамките на участието си в срещата на върха ЕС-Африка в Лисабон той заяви, че бившите колониални сили трябва да обезщетят народите, които са колонизирали, и чиито богатства са ограбили.","summary":"Близо четири месеца след освобождаването на българските медици от Либия лидерът на страната Муамар Кадафи е от утре на официално посещение във Франция. Предстоящата визита стана обект на остра критика.","language":"bul"}
{"url":"https://www.dw.com/bg/%D1%85%D0%B0%D1%80%D0%BE%D0%BB%D0%B4-%D0%BF%D0%B8%D0%BD%D1%82%D1%8A%D1%80-%D0%BD%D0%BE%D1%81%D0%B8%D1%82%D0%B5%D0%BB-%D0%BD%D0%B0-%D0%BD%D0%BE%D0%B1%D0%B5%D0%BB%D0%BE%D0%B2%D0%B0%D1%82%D0%B0-%D0%BD%D0%B0%D0%B3%D1%80%D0%B0%D0%B4%D0%B0-%D0%B7%D0%B0-%D0%BB%D0%B8%D1%82%D0%B5%D1%80%D0%B0%D1%82%D1%83%D1%80%D0%B0/a-2601307","title":"Харолд Пинтър - носител на Нобеловата награда за литература","date":null,"text":"“Написал съм 29 пиеси, мисля, че стига” – това признание на Харолд Пинтър цитира “Дейли Телеграф” само преди няколко дни, на 10 октомври, по повод 75-тия рожден ден на известния британски драматург. Като непредвиден подарък послучай събитието, вчера Харолд Пинтър получи и тазгодишната Нобелова награда за литература. Като “водещ представител на британската следвоенна драматургия той “разкрива в пиесите си пропастите зад непретенциозните делнични разговори”, се казва в мотивировката на Шведската академия. Според литературните експерти решението на академията е повече от изненадващо; мнозина побързаха да го оспорят, като заговориха за “странен избор”. “Тръгвайки от екзистинциализма през 50- и 60-те години, късният Харолд Пинтър става политически все по ангажиран, интересът му все повече се насочва към политически мотивираното страдание”, се казва в мотивировката на академията. Още на времето, когато Пинтър навършва 70 години, медиите заговорят за “сърдития старик”, тази формулировка упорито се повтаря в медиите и по повод 75-ия му рожден ден. Вярно е, че през последните години около Харолд Пинтър има известно затишие, но вярно е също така, че борческият дух никога не е напускал този писател, театрален режисьор и актьор с леви убеждения. Той остро критикува иракската политика на американския президент Джордж Буш и на британския премиер Тони Блеър. “Онова, което отприщихме, са жестока и упорита съпротива, насилие и хаос”, с тези думи Пинтър коментира политиката на британското правителство в Ирак. Що се отнася до личния му живот, от няколко години Харолд Пинтър води битка срещу рака на гърлото, който го мъчи.\n\nСънародниците му отдавна го тачат не само като драматург, а и като ангажирана личност. Пинтър, известен още и като чест гост в луксозни ресторанти, се ползва със симпатиите на мнозина – и то независимо от факта, че с изявленията си често става неугоден също тъй на мнозина. Публиката обича пиесите му, смее се, развеселена от неговия хумор, особено когато, както обичат да сочат рецензентите, Пинтър се присмива на самия себе си. Пиесите му отразяват делника, обикновените хора, техния език и техните чувства. Методът му се състои в това, да прекъсва диалозите със загадъчно мълчание и паузи. Поведението на актьорите понякога също е загадъчно. Тесни помещения, малко герои и кратки сцени, в които се появяват заплашителни непознати – всичко това също е част от неговия драматургичен стил. В началото на кариерата на Пинтър, който е отраснал в сравнително бедно еврейско семейство, е едноактната пиеса “Стаята” – действието й се разиграва в бедната всекидневна на двойка работници. Междувременно, най-малко след женитбата си с историчката лейди Фрейзър през 1980 г. самият Пинтър вече се числи към висшето общество.\n\nГолямата му международна слава датира от началото на 60-те години и пиесата “Домакинът”. С причудливите си пиеси през следващите три десетилетия Харолд Пинтър често хвърля предизвикателства към публиката, подарява й обаче и незабравими театрални представления. Пишейки сценарии и изявявайки се също като актьор, писателят преодолява връхлитащите го отвреме-навреме неплодоносни периоди. От края на 80-те години насам Харолд Пинтър привлича вниманието на почитателите си все повече и все по-често с политическия си ангажимент .","summary":"Какво отличава творческия и личностния профил на Харолд Пинтър, комуто вчера бе присъдена Нобеловата награда за литература?","language":"bul"}
{"url":"https://www.dw.com/bg/%D0%BA%D0%BE%D0%BC%D0%B5%D0%BD%D1%82%D0%B0%D1%82%D0%BE%D1%80%D0%B8%D1%82%D0%B5-%D1%81%D0%B5-%D1%81%D0%BF%D0%B8%D1%80%D0%B0%D1%82-%D0%B4%D0%BD%D0%B5%D1%81-%D0%BD%D0%B0-%D1%80%D0%B0%D0%B7%D0%BB%D0%B8%D1%87%D0%BD%D0%B8-%D1%81%D0%BE%D1%86%D0%B8%D0%B0%D0%BB%D0%BD%D0%BE-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D0%B0%D1%81%D0%BF%D0%B5%D0%BA%D1%82%D0%B8-%D0%B2%D1%8A%D0%BB%D0%BD%D1%83%D0%B2%D0%B0%D1%89%D0%B8-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%BE%D1%82%D0%BE-%D0%BE%D0%B1%D1%89%D0%B5%D1%81%D1%82%D0%B2%D0%BE/a-2600243","title":"Коментаторите се спират днес на различни социално-политически аспекти, вълнуващи германското общество.","date":null,"text":"Езикът на цифрите е брутално категоричен: раждаемостта в Германия е на най-ниското си равнище след войната. Кой е виновен за това? Обществото, което не взема никакви предохранителни мерки? Младите, преди всичко образованите жени, които искат да правят кариера, а не да гледат деца? В чужбина отдавна се чудят, защо Германия, която заделя толкова много средства за семейната политика, е постигнала толкова малко и днес се намира почти на опашката в Европа. Материалните причини не са единствените. Причината не е и в недостатъчните детски градини. Не, тук става дума за един типично германски проблем: младите жени у нас предпочитат да се откажат изобщо от деца, вместо да бъдат обвинени, че ги пренебрегват. Този манталитет произлиза от една представа за семейството, която не е вече актуална, но въпреки това мнозина се придържат към нея. В името на икономическото си развитие, Германия се нуждае от човешкия капитал на своите млади жени и от повече бебета - политиката трябва най-сетне да проумее актуалността на този проблем. Новият отчет за консумацията на дроги и алкохол в Германия съдържа тревожни данни, които намират отражение в коментарните колони на печата. \"Саарбрюкер цайтунг\" пише: Най-лошата вест е, че все повече младежи се изживяват като състезатели по надпиване. Възниква въпросът: от къде се взе новата дисциплина на надпиване до безсъзнание? Причината не може да е само в изкусителните и наистина евтини подсладени алкохолни напитки, наричани \"алкопоп\". Не, онова, което кара много младежи да се насвяткват до неузнаваемост е преди всичко липсата на перспектива. Превенцията не е достатъчна. Политиката, индустрията и обществото са призвани да предложат повече шансове на подрастващите. По същата тема - коментарът на \"Зюддойче цайтунг\": Просветата е важна - особено сред младежта. Само че представата за общество, свободно от опиати, е чиста илюзия; дрогите и алкохолът също следват модата. Така наречените алкопопс, подсладените алкохолни напитки, са днес големият хит сред младежите, които се наливат с тях до безсъзнание; само за две години алкохолните отравяния сред децата са се увеличили с 26 процента. Явно забраните не помагат - това могат да свършат обаче високите цени. Така че планираният извънреден данък върху алкопопс е правилното решение. Все по-скъпите цигари, във всеки случай, отблъскват подрастващите. Вероятно същият ще бъде ефектът и при джойнтс, ако бъдат легализирани и продавани скъпо. Стигаме до дежурната тема - състоянието на германската икономика и безработицата. Ето първо коментарът на \"Щутгартер цайтунг\": Положението е наистина драматично. Не само големите концерни възнамеряват да изнасят работни места в чужбина. Също и за по-малките предприятия Китай е наистина далеч, но не и чужда планета. Да не говорим пък за Източна Европа, която е пред портата ни. Изнасянето на работните места засяга впрочем не само производството. Към чужбина се ориентират дори и научно-изследователските институти. Глобализацията осигурява нови клиенти, но създава и конкуренция. В това отношение не помагат нито патриотичните призиви, нито тарифните договори. Германската икономика никога не е била под такъв силен конкурентен натиск. И накрая гледната точка на мюнхенския \"те-цет\": \"Made in Germany\" е запазена марка, с която нашата икономика набираше точки по целия свят. Самият факт, че дадена стока е била произведена в Германия, беше гаранция за качество. Само че тези времена свършиха. Конкуренцията ни застигна и частично дори изпревари. Да не говорим пък, че вече не е сигурно дали \"Made in Germany\" наистина означава, че стоката е била произведена в Германия. Впрочем вече няма значение къде се произвежда и води счетоводството - важното е осигуряването на максимална печалба. Капиталът никога не е имал угризения.","summary":"\"Ди велт\", например, е ужасен от онова, което нарича \"демографската бомба\":","language":"bul"}
{"url":"https://www.dnes.bg/politika/2012/04/11/bez-cigaren-dim-v-barovete-ministyrkata-obache-oshte-dimi.156315","title":"Без цигарен дим в баровете, министърката обаче още дими","date":null,"text":"Забраната за тютюнопушенето на закритите обществени места беше гласувана от депутатите с приетите на първо четене промени в Закона за здравето.\n\nЗа да влезе окончателно в сила от 1 юни, тя трябва да се гласува още веднъж от народните избраници.\n\nОт 113 присъстващи в залата 99 бяха за въвеждането й, четирима се обявиха против, а 10 гласуваха с „въздържал се”.\n\nДепутатите казаха „Не“ на цигарите в заведенията при почти нулев интерес за дебат в залата. Единственият избраник, който от парламентарната трибуна се произнесе против забраната, беше независимият депутат Кирил Гумнеров.\n\n„Ще гласувам против, защото не сега е моментът да приемем този закон. Оборотите на малките заведения ще спаднат. Трябва ли допълнително да утежняваме бизнеса на тези хора?”, попита Гумнеров.\n\nСпоред него условията на криза по този начин малкия бизнес ще бъде натоварен допълнително от въвеждането на забрана за тютюнев дим в заведенията.\n\nДепутатът повтори старата си теза заведенията, в които не се пуши, да не плащат данъци, а другите, в които тютюневият дим е разрешен, да плащат по-голям данък. Идеята му не беше подкрепена от никого.\n\nМинистърът на здравеопазването Десислава Атанасова обясни пред депутатите, че е важно здравното министерство да провежда подобна политика с цел да запази общественото здраве на населението на България.\n\nДругият независим депутат, който критикува работата на правителството, въпреки че подкрепи забраната, беше Емил Терзийски.\n\nТой поздрави здравния министър за решителността, но допълни, че за 3 години правителството е проявило изключително нерешителна политика по темата с цигарения дим на закрити обществени места.\n\n„Това решение влиза година след решението да се разделят кафетата за пушачи и непушачи. Собствениците на такива заведения направиха преустройства и инвестиции. Ето защо отправям критика към тази нерешителна политика на ГЕРБ, която се провежда вече три години. Забраната трябваше да влезе в сила още миналата година. А не да нанесете този удар върху дребния бизнес”, довърши той.\n\nС промените на първо четене в закона депутатите забраниха продажбата на енергийни напитки на деца и младежи, както и рекламата им в печатни издания, предназначени за тях. Закриха и ТЕЛК-овете за деца с аргумента, че в много области на страната не могат да се сформират такива.\n\nЗдравният министър Десислава Атанасова коментира в кулоарите на парламента, че е твърдо против ограничението за пушене да не важи за заведения след 22.00 часа, каквато идея се появи в публичното пространство.\n\n\"Между първо и второ четене ще бъде въведена забрана за пушене и в закритите обществени работни места, в офисите\", обясни тя. В момента в приетите на първо четене промени в Закона за здравето, подобно изрично ограничение няма. Атанасова обясни липсата му с технически пропуск.\n\nМинистърът уточни, че външните градини на ресторанти, кафета, не влизат в обхвата на забраната.\n\nДесислава Атанасова призна, че все още не е успяла да се откаже напълно от пушенето и си позволява да пали по 1-2 цигари на ден.\n\nКогато бе избрана за министър на здравеопазването, тя обяви, че ще се пребори с вредния навик.","summary":"Законът само трябва да мине и на второ четене | Dnes.bg","language":"bul"}
{"url":"https://www.dw.com/bg/%D0%B2%D0%B5%D1%87%D0%B5%D1%80%D0%B5%D0%BD-%D0%BE%D1%81%D0%B2%D0%B5%D0%B4%D0%BE%D0%BC%D0%B8%D1%82%D0%B5%D0%BB%D0%B5%D0%BD-%D0%B1%D1%8E%D0%BB%D0%B5%D1%82%D0%B8%D0%BD/a-2823374","title":"Вечерен осведомителен бюлетин","date":null,"text":"Москва. Русия и Съединените щати не можаха да се споразумеят в рамките на преговорите си по оспорваните американски планове за изграждането на система за противоракетна отбрана в Източна Европа – както заяви американската министърка на външните работи Кондълиза Райс на пресконференция в Москва. Същевременно тя отхвърли изискването на руския президент Владимир Путин да се замрази монтирането на противоракетните щитове в Полша и Чехия дотогава, докато приключат преговорите с Русия. Която вижда в системата заплаха за националната си сигурност. В началото на преговорите Путин заплаши с излизане от сключения през 1987-ма година със Съединените щати договор за унищожаване на ракетите с малък и среден радиус на действие. Разоръжаването в тази сфера е проблематично за Русия, при положение, че съседните й държави разработват и произвеждат такива оръжия – каза Путин. Както допълва агенция Ройтерс – мненията на двете страни са се сблъскали и по въпроса за иранската ядрена програма. Руският външен министър Лавров заяви, че едностранните санкции пречат на усилията за постигане на решение, а по думите на Райс – Вашингтон ще продължи да налага финансови санкции. Двете страни планират среща в същия формат във Вашингтон след около 6 месеца.\n\nБерлин. Полският президент Лех Качински и федералната канцлерка Ангела Меркел изразиха оптимизъм за резултатите от планираната в края на седмицата среща на върха на Европейския съюз в Лисабон, която ще е посветена на Договора за реформиране на Общността. По време на визитата си в Берлин Качински заяви, че 2 или 3 въпроса преди срещата засега са открити, но като цяло очаква успех. Основните опасения на Полша във връзка с новия договор са, че влиянието й ще бъде намалено. Полското правителство настоява в договора да бъде включен механизъм, чрез който групи държави, не успели да постигнат блокиращо мнозинство, да могат да отлагат решения на Европейския съюз. Това не е предвидено в първоначалния проект, който Варшава неохотно прие през юни, след като й би предложено сегашната система на гласуване да бъде запазена до 2017-та година.\n\nБрюксел. Официални представители на Европейския съюз изразиха оптимизъм преди ключовия кръг преговори в неделя между сърбите и косовските албанци за бъдещия статут на Косово, като посочиха, че двете страни са показали готовност да разрешат един от най-трудните териториални спорове в Европа. Говорителката на върховния представител на Европейския съюз по външната политика и сигурността Хавиер Солана – Кристина Галах каза, че може да се очакват още директни срещи между двете делегации преди тройката посредници в преговорите да представи доклада си на генералния секретар на ООН Бан Ки Мун на 10 декември. Срещата между делегациите на Белград и Прищина в Брюксел в неделя ще предостави възможност за двете страни да продължат да развиват своите предложения и да започнат дискусия върху тях – се казва в съобщение на тройката посредници-представители на Европейския съюз, Русия и Съединените щати. Настоящите планове призовават Съвета за сигурност на ООН да сложи край на администрацията на ООН в областта и да разреши прехвърлянето на контрола над Косово върху Европейския съюз.\n\nОсло. Тазгодишната Нобелова награда за мир се дава поравно на бившия американски вицепрезидент Ал Гор и Съвета по климата на ООН. Лауреатите са отличени за усилията им по разпространяването на знанията за причиняваните от хората промени в климата. Създавайки по този начин основата за противодействие на затоплянето на земята. Документалният филм на Гор “Неудобна истина” бе удостоен тази година с две награди Оскар. Световният съвет по климата, представляващ обединение на над 3000 учени, разполага с влияние върху политиката по опазването на околната среда в световен мащаб на базата на публикациите си за рисковете от парниковия ефект.\n\nРешението на Нобеловия комитет бе приветствено по цял свят. Генералният секретар на ООН Бан Ки Мун отправи поздравления, федералната канцлерка Ангела Меркел – също.","summary":"ххххххххххххх","language":"bul"}
{"url":"https://www.dnevnik.bg/biznes/companii/2001/02/22/14089_ing_bank_kupuva_pensionno_drujestvo_solidarnost/","title":"ING Bank купува пенсионно дружество \"Солидарност\"","date":null,"text":"\"Холандската кредитна институция ING Bank ще купи мажоритарен дял между 67 и 70 на сто от капитала на \"Солидарност\", съобщи пред \"Дневник\" Андрей Евтимов, изпълнителен директор на пенсионното дружество. Във фонда са записани над 10 500 работещи - задължително и доброволно осигурени. С тази сделка делът на чуждестранните компании на пенсионния пазар доближава 50%. Като се има предвид, че става въпрос за няколко много сериозни инвеститора, може да се очаква, че сигурността в сектора ще е прилична - фактор, който е изключително важен с оглед на банковата криза от 96-а и ниското доверие в спестовните институции.\n\nСлед влизането на ING \"Солидарност\" ще има само два акционера - банката и стария мажоритарен собственик \"Доверие - Обединен холдинг\", който вече ще държи около 30%. Обединеният холдинг до този момент имаше 51%. От \"Солидарност\" излиза търговската фирма на GSM оператора \"Мобилтел\" - \"М-Тел трейдинг\", която притежаваше 34%. \"Електроимпекс\" АД също ще се лиши от своето участие на пенсионния ни пазар. Фирмата на Борислав Дионисиев имаше 15% в \"Солидарност\".\n\nАндрей Евтимов категорично отказа да оповести цената на сделката. \"Това ще си остане фирмена тайна още дълго време\", каза той. Подписването на договора се очакваше да стане на 21 февруари, но е отложено за другата седмица. \"Към края на следващата седмица ще има пълна яснота по въпроса\", сигурен е и Николай Стойков, който е трежъри-мениджър на ING Bank и ръководител на проекта по закупуване на пенсионния фонд. \"До две седмици сделката ще бъде окончателно приключена и от края на март ще започне рекламна кампания на \"Солидарност\" с името на ING Bank, заяви директорът на пенсионното дружество.\n\nИнтересът на холандската банка към пенсионния пазар не е отскоро, довериха източници от пенсионните среди. Първоначално ING дори са имали намерение да основат нов, десети фонд на пазара, като за целта дори са закупили нужната им за получаване на лиценз документация. Впоследствие обаче е надделяло схващането, че един нов фонд трудно би наваксал пропуснатите до този момент години и ще остане неконкурентен на останалите дружества. Така се е стигнало до решението да се превземе съществуваща компания. \"Логично беше да изберат \"Солидарност\", тъй като ни познават много добре. ING Bank е депозитар на фонда\", обясни Евтимов.\n\nБъдещата стратегия на новия собственик предвижда \"Солидарност\" да има едностепенна система на управление, като в Съвета на директорите ще влезе Николай Стойков. Собственикът на \"Дарик радио\" Радосвет Радев със сигурност ще отстъпи председателското място в Съвета на директорите на представител на ING, който все още не е известен. \"Капиталът на фонда, който сега е 3.2 млн. лв., няма да се променя скоро\", каза Евтимов. По този въпрос обаче може да се спори, защото \"Солидарност\" ще трябва да направи немалко разходи по разяснителната кампания за универсален фонд, което ще го накара да вдигне капитала си. \"От ноември фондът ще започне масирана кампания за привличане на лица в професионалния си фонд\", съобщиха за \"Дневник\" източници от ING. По този начин компанията смята да постигне законовия минимум от 15 хиляди лица за професионален фонд. Сега броят им не надхвърля 2000.\n\nПОД \"Солидарност\" е учреден в средата на 1998 г. Активите на дружеството са 2 милиона лева. В него работят 15 служители, а осигурителните му посредници сега са около 1000. \"Доходността, която фондът е реализирал за 2000 г., е 8.3% и тя е разпределена по индивидуалните партиди на осигурените лица\", каза Андрей Евтимов.","summary":"Цената на сделката не се съобщава","language":"bul"}
{"url":"https://www.dnevnik.bg/biznes/2018/01/23/3116986_parij_i_frankfurt_naddavat_za_finansite_na_london/","title":"Париж и Франкфурт наддават за финансите на Лондон","date":null,"text":"Франция и Германия се надпреварват в това да привлекат финансовия сектор, базиран сега в Лондон, след като Великобритания напусне ЕС. Париж и Франкфурт, който е финансовият център на Германия, представят пред инвеститорите условията, които биха им предложили, ако се преместят при тях.\n\nПремиерът на Франция Едуар Филип поднови натиска си в опит да изкуши френските банкери да бъдат по-активни в това Париж да стане финансовият център на Европа, след като Великобритания напусне Европейския съюз, съобщава \"Ройтерс\". Филип призова за временно изключване на чуждестранните служители от осигуряването им в държавните пенсионни схеми. Това би облекчило работодателите на такива служители.\n\nФранция вече обяви мерки за намаляване на разходите за труд, като се стреми по този начин да направи Париж по-привлекателен за банковия сектор в периода след Брекзит. След като Макрон бе избран за президент на страната, той направи трудовите правила по-гъвкави и оряза данъка върху богатите.\n\nСега чуждестранните работници във Франция ще имат възможност да избират дали да правят вноски и в държавната пенсионна система, на която се дължат около 2.3% върху брутната заплата.\n\nЕдуар Филип освен това обяви пред инвеститори, че в района на Париж ще се осигурят над 1000 места в училищата, в които се преподава на чужди езици.\n\nВ допълнение Франция се ангажира да уреди в законодателството си разрешаването на въпроси, свързани с финансови договори, които вече са били сключени по британските закони.\n\n\"Париж като финансов център има силния си момент сега да посрещне компаниите и международните инвеститори и да засили водещата си позиция в Европа след Брекзит\", коментира пред агенцията Жерар Местрайе, ръководител на базираната в Париж лоби група Europlace.\n\nОфертата на Париж е била представена от финансовия министър по време на обяд във Версай в понеделник, в който са участвали и директорите на глобалните компании, сред които Goldman Sachs и JP Morgan.\n\nНапускането на Великобритания предлага историческа възможност за \"Дойче бьорзе\" (Deutsche Boerse) да разшири бизнеса си и да завземе по-голяма територия от бизнеса с борсовия клиринг в Европа, обяви междувременно новия изпълнителен директор на борсата във Франкфурт Теодор Ваймер, цитиран от \"Ройтерс\". Това е опит на борсата да отвори нова страница в развитието си, след като имиджът й понесе известни щети след скандал за търговия с вътрешна информация, пропадналото сливане с борсата в Лондон и неособено положителни данни за печалбата й.\n\nБорсата се надява да спечели от Брекзит, насрочен засега за март 2019 г., като разчита основно на клиринг бизнеса, който сега е основно съсредоточен в Лондон.\n\n\"Нека да направим така, че клирингът да отиде в най-силната европейска икономика\", призова Ваймер пред поканени на среща във Франкфурт 1000 представители на бизнес елита.\n\nПред тях директорът обяви, че има големи планове за растеж, който той вижда във всички сегменти на борсовата търговия.\n\nАгенцията припомня, че Европейската комисия е предложила през юни миналата година да даде на европейските регулатори властта да принудят основната клирингова къща да се премести, ако иска това да е основният й бизнес след Брекзит. Европарламентът обаче има последната дума по този случай, а според \"Ройтерс\" той се стреми да смекчи тази мярка.\n\nКлиринговата къща на практика стои между продавача и купувача, подкрепена от специално създаден за целта фонд, за да подсигури завършването на транзакциите, независимо дали една от страните фалира.","summary":"Франция и Германия се надпреварват да привлекат финансовия сектор, базиран сега в Лондон, след като Великобритания напусне ЕС.","language":"bul"}
{"url":"https://www.dnes.bg/business/2005/04/27/mittal-udvoiava-pechalbata-si-za-pyrvite-tri-meseca-akciite-nadolu-s-7.6072","title":"Mittal удвоява печалбата си за първите три месеца, акциите надолу с 7%","date":null,"text":"Най-големият световен производител на стомана в света – Mittal, който чрез своя дъщерна компания се спряга за евентуален купувач на Кремиковци, обяви, че печалбата за първото тримесечие се е удвоила в сравнение със същото на миналата година, съобщи Investor.bg.\n\nОт гиганта отчетоха ръст от 113% в чистата си печалба до 1.1 млрд. долара, а приходите на компанията са се повишили с 55% до 6.4 млрд. долара.\n\nВъпреки относително високите цени на стоманата и силното търсене на продукта в Китай и другите индустриални страни се очаква оперативната печалба през второто тримесечие да се понижи поради ръста в цената на желязната руда и енергийните ресурси, както и в разходите за транспорт.\n\nСлед новината акциите на компанията се понижиха с над 7% на борсата в Амстердам, като приключиха вчерашния ден на ниво от 20 евро за брой.\n\nОт Mittal не дадоха някакви конкретни прогнози за резултатите до края на годината, но някои анализатори заявиха, че компанията ще се облагодетелства от поглъщането на U.S. International Steel Group в сделка на стойност 4.5 млрд. долара, което направи базираната в Ротердам компания най-големият световен производител на стомана.\n\nИзпълнителният директор на компанията Лакшми Митал заяви по повод на ръста от 71% в цената на металната руда от началото на годината, че очаква цената й да се стабилизира в средносрочен аспект и едва ли ще станем свидетели на по-нататъшното й значително поскъпване.\n\nТой заяви още, че компанията е относително независима в доставките на суровината, тъй като близо 40% от необходимите количества от руда се доставят от собствени източници.\n\nОт групировката също така обявиха, че планират значителни съкращения на персонала си, като смятат да намалят работната си сила от 160 000 души до 40 000.\n\nРъководителите на компанията заявиха, че очакват печалбата на закупеното щатско подразделение да възлезе на 1.88 долара за първото тримесечие от 70.9 млн. долара, или 68 цента на акция през сравнимото тримесечие на миналата година.\n\nАнализаторите очакват търсенето и цените на стоманата през тази година да се понижат леко в сравнение с рекордните си нива през миналата година. Това обаче ще окаже по-слабо въздействие върху резултатите на най-големият световен производител на стомана, поради предприетата от компанията консолидация.\n\nПазарната капитализация на компанията възлиза на 18.5 млрд. долара, което е повече от капитализацията на доскоро най-големият производител – европейската Arcelor и щатските Nucor Corp. и U.S. Steel Corp.\n\nВтората по големина щатска стоманодобивна компания United States Steel отчете вчера по-добри от очакванията резултати за изминалото първо тримесечие на настоящата година, подпомогната от силния ръст в продажбите си.\n\nОт там отчетоха покачване в печалбата за тримесечието до 451 млн. долара, или 3,48 долара на акция, което е близо 8,3 пъти повече в сравнение с 54 млн. долара (47 цента на акция) за сравнимото тримесечие на миналата година.\n\nПродажбите за тримесечието са възлезли на 3.76 млрд. долара, което е повишение с цели 29% от реализираните през първото тримесечие на миналата година продажби в размер на 2.92 млрд. долара.\n\nРезултатите на United States Steel се оказаха значително над средните очаквания на анализаторите за печалба в размер на 2.37 долара на акция при продажби от 3.71 млрд. долара.\n\nНезависимо от това обаче притесненията на инвеститорите относно растящите разходи на компаниите в стоманодобивния отрасъл изпратиха акциите на компанията надолу, като те завършиха вчерашната сесия с понижение от 4.1% до 44.5 долара за акция.","summary":"Очаква се спад в оперативната печалба през второто тримесечие, поради ръста в цената на желязната руда, енергийните ресурси и разходите за транспорт | Dnes.bg","language":"bul"}
{"url":"https://www.dnevnik.bg/sport/2010/11/07/989493_real_specheli_s_lekota_derbito_na_madrid/","title":"\"Реал\" спечели с лекота дербито на Мадрид","date":null,"text":"Рикардо Карвальо е взел преднина пред нападателя на \"Атлетико\" Диего Форлан\n\nРеал\" спечели дербито на Мадрид срещу \"Атлетико\" и продължава да поддържа точката аванс, която има пред големия си съперник \"Барселона\" в класирането на Ла Лига.\n\nОтборът на треньора Жозе Моуриньо подчини големия си градски съперник през първото полувреме, когато реализира и двете си попадения за успеха с 2:0. Така \"Реал\" има вече три поредни победи срещу \"дюшекчиите\", а последната загуба е отпреди десетилетие.\n\nПортугалският защитник на \"Реал\" Рикардо Карвальо се оказа очи в очи с вратаря на гостите в 13-ата минута след подаване на Анхел ди Мария и откри резултата. Шест минути по-късно Месут Йозил удвои аванса на лидерите в първенството от свободен удар.\n\n\"Реал\" контролираше ситуацията на терена от този момент до последния съдийски сигнал, като почти не даде шансове на своите съперници за връщане в мача. Хората на Моуриньо се забавляваха през второто полувреме благодарение на преимуществото над сравнително беззъбия си съперник.\n\nШансовете за \"дюшекчиите\" се изчерпаха от два опасни удара на Хосе Антонио Рейес и Диего Форлан, както и претенциите им за дузпа за игра с ръка в наказателното поле. Форлан уцели веднъж и гредата, но преди това същото направи и нападателят на \"Реал\" Гонсало Игуаин.\n\nЕдинствената празнина в играта на \"кралския клуб\" беше фактът, че звездата на тима Кристиано Роналдо не се разписа след серия от голове в четири поредни кръга.\n\nТака \"Реал\" продължи с победната си серия в първенството и запази минималната дистанция пред \"Барселона\", който по-рано спечели с 3:1 като гост на \"Хетафе\". Лионел Меси, Давид Вия и Педро Родригес донесоха успеха в мадридското предградие.\n\n\"Хетафе\" игра изключително прибрано и домакините съсредоточиха усилията си в наситена халфова линия. Това обаче не спря Меси, който вкара в 23-ата минута за 1:0 след многоходова атака. Аржентинският национал подаде за втория гол, дело на Вия в 35-ата минута, а Педро Родригес беше точен за 3:0 в 65-ата минута.\n\nЦентралният защитник Жерар Пике изработи дузпа за \"Хетафе\" в 69-ата минута и получи втори жълт картон, а Ману дел Морал беше точен от бялата точка за 1:3. Силите на домакините не стигнаха за повече и нервите взеха връх на терена, което даде изражение в червен картон за Дерек Боатенг 10 минути преди края.\n\n\"Виляреал\" продължава да притиска грандовете, след като разгроми с 4:1 \"Атлетик\" (Билбао) в един от по-ранните двубои.\n\nФернандо Йоренте откри за баските в седмата минута на мача, но в 39-ата бразилският нападател Нилмар да Силва изравни с глава след подаване на Борха Валеро. Санти Касорла изведе домакините напред в 45-ата минута, като се възползва от лош пас на вратаря на гостите Горка Ирайсос.\n\nВ 84-ата минута Джузепе Роси вкара седмото си попадение за сезона за 3:1. Крайното 4:1 фиксира Хеферсон Монтеро в последните секунди на срещата, като по този начин подпечата седмата поредна победа на \"Виляреал\" над \"Атлетик\" на стадион \"Ел Мадригал\".","summary":"\"Реал\" спечели дербито на Мадрид срещу \"Атлетико\" и продължава да поддържа точката аванс, която има пред големия си съперник \"Барселона\" в класирането на Ла Лига","language":"bul"}
{"url":"https://www.dnes.bg/world/2013/12/16/nepredvidimiiat-kim-vsiava-trevoga-v-iujna-koreia-i-sasht.209684","title":"Непредвидимият Ким всява тревога в Южна Корея и САЩ","date":null,"text":"САЩ приканиха международната общност да застане в единен фронт срещу Северна Корея, екзекутирала човека, смятан за втори по значение в страната. Събитието нервира допълнително Сеул, разтревожен от непредсказуемите постъпки на пхенянския владетел, който разполага с ядрено оръжие, пише Франс прес.\n\nСъбитията от последните дни трябва според държавния секретар на САЩ Джон Кери да тласнат \"Китай, Русия, Япония, Южна Корея и всички ни да останем единни, да не пестим усилията за денуклеаризация\".\n\nШейсет и седемгодишният Джан Сон Тхек бе арестуван, изправен на съд с обвинение в заговор и корупция и миналата седмица - екзекутиран. Смятаха го за човек номер две в йерархията на режима и наставник на племенника му Ким Чен Ун, наследил от баща си висшия пост в страната след смъртта му през декември 2011 г.\n\nМакар да призна, че Корея остава \"сравнително непрозрачна\", държавният секретар посочи, че САЩ виждат в Ким Чен Ун \"импулсивен, непредсказуем (лидер), който се тревожи за мястото си в структурата на властта и предприема маневри, за да премахне всеки възможен противник или конкурент\".\n\n\"Оттук идва тази безмилостна, ужасна диктатура, а и неговата неувереност в себе си\", заяви дипломатът в интервю, излъчено снощи от американската телевизия Ей Би Си. \"Това е лош знак, знак за днешната нестабилност и опасност.\"\n\nСъщото безпокойство виждаме в Сеул, където президентката Пак Гън Хе предупреди в понеделник за евентуални \"безотговорни провокации\" от страна на Севера. \"С оглед последното развитие на Север е трудно да прогнозираме как ще се мени политическата ситуация\", заяви Пак Гън Хе.\n\n\"Не е изключено да последват безотговорни провокации\", добави тя и нарече положението на полуострова \"сериозно и непредвидимо\".\n\nПрезидентът на Южна Корея призова армията да засили бдителността по границата със Севера, по-специално в района около морската граница в Жълто море. Тя свика в понеделник вечерта шефовете на структурите за сигурност и отбрана, за да обсъди с тях събитията в Северна Корея.\n\nЕкзекуцията на Джан, съпроводена очевидно с чистка в редиците, е най-значимото политическо събитие в Северна Корея, откакто Ким Чен Ун пое властта.\n\nАналитиците оценяват различно това прочистване на върхушката: според някои младият, трийсетина годишен лидер си е изпуснал нервите; други смятат, че демонстрира абсолютната си власт и контрол - отървава се без колебание от човек, станал безполезен.\n\nОт два дни насам севернокорейският водач по-често се появява пред камери и прави посещения ту в рибовъдно стопанство, ту на строежа на ски курорт.\n\nКим \"не успя да сдържи радостта си и неволно се усмихна\", след като научи колко е нараснала рибната продукция тази година, съобщи официалната агенция КЦТА.\n\nСпоред Шин Ин Кюн от изследователската верига \"Кориа дифенс нетуърк\" държавният ръководител \"се представя за господар на положението с цел да успокои хората в страната, да им покаже, че режимът е стабилен дори и след смъртта на Джан\".\n\nЕкзекуцията му не е първият подобен случай, посочи в неделя вечерта Джон Кери. \"Знаем за доста голям брой екзекуции през последните месеци\", каза той.\n\nСпоред американския дипломат чистката говори за спешна нужда от денуклеаризация на Корейския полуостров и подновяване на шестстранните преговори (между двете Кореи, Китай, Русия, САЩ и Япония), за да бъде Пхенян убеден да се откаже от ядрената си програма срещу помощ, по-специално в енергийния сектор.","summary":"САЩ приканиха света към единен фронт срещу Пхенян | Dnes.bg","language":"bul"}
{"url":"https://www.dnevnik.bg/print/arhiv_pari/1996/08/01/1413312_put/","title":"Път - Архив Пари - Дневник","date":null,"text":"Шофьорите да внимават с лекарстватаТОВА четиво може да се възприеме и като любопитно, и като сериозно и полезно. Защото се спира на влиянието на различните медикаменти върху психиката и действията на шофьора. Установено е, че 20 на сто от познатите лекарства имат странични действия и могат да се окажат опасни, когато тяхното вземане се комбинира с шофиране. Ето един подобен случай, описан в германското списание Щерн.Последното пътуване в живота на Херман Курц продължило само 500 метра. На път към най-близката телефонна кабина той не видял острия десен завой и колата му се забила челно в сграда. В кръвта на жертвата били открити малки количества остатъчен алкохол и значителни дози от два медикамента - Валиум и противоалергичното Дифенхидрамин. Установено било, че катастрофата е била предизвикана от упойващото действие на двете на пръв поглед съвсем безобидни лекарства. В Германия днес немалко инстанции умуват върху въпроса - трябва ли приемането на този вид медикаменти да се третира както употребата на алкохол? В случая обаче съдът дал следното тълкуване: подобно на случаите при катастрофа след употреба на алкохол вдовицата на жертвата не получила нито пфениг от застраховката.Този случай показва, че дълбоко в съзнанието си повечето шофьори трудно свързват алкохола и медикаментите. Та кой ли би помислил, че едно безобидно лекарство като това срещу сенна хрема може да има същото въздействие върху централната нервна система като алкохол с концентрация един промил? Или че кодеинът против болки може сериозно да затрудни функциите на зениците на очите. А както знаем, при шофьора те изпълняват доста отговорната задача да определят правилно разстоянието и да напасват очите към светлина и тъмнина. Знаем ли например, че действието на поддържащите медикаменти прекъсва изведнъж, и това може да доведе до кратко задремване на волана. Ето какво казва статистиката: според данни на германската пътна полиция участниците във всяко четвърто автомобилно произшествие са приемали някакви лекарства непосредствено преди катастрофата. И още статистика: 1/5 от най-често използваните лекарства в Германия оказват някакво влияние върху безопасното шофиране. И по-интересното в случая е, че опасност за шофьора могат да представляват не само упойващите вещества като сънотворните например, но и съвсем безобидните на пръв поглед медикаменти като хапчето против киселини.И ако това е така, тогава логично е да попитаме защо лекарствата, които ни предписват лекарите, не се изследват за евентуалните им странични влияния върху шофьорите? Или ако отново се върнем в Германия, в много редки случаи в описанието на лекарството ще прочетем - в комбинация с алкохол са възможни странични действия, които могат да са опасни за участниците в движението по пътищата. Но както се оказва, тези случаи са твърде редки. И ако случайно лекарят препоръча въздържане от шофиране, докато трае приемът на определено лекарство, тогава най-често пациентът отказва да пие предписаното от лекаря. До този извод е достигнал д-р Герд Лаукс от Института за изследване на медикаментите в Бон. Смайващи резултати показал тестът на близо 500 вида лекарства, изследвани детайлно от група специалисти - те установили, че в почти всяка група лекарства има опасни за шофьора, и техни заместители, които не оказват никакво въздействие върху водачите. Например и бензодиазепанът и балдрипаранът са успокоителни. Само че първото е оценено с 3.5 точки от 4-степенната скала за опасни за шофьора медикаменти, а второто с единица, т.е. напълно безопасно. Това означава, че лекарите имат избор, и биха могли спокойно да предписват безопасни лекарства, т.е. такива без странични действия. Само че почни не го правят, или съвсем рядко, защото в практиката си през годините те се привързват към определени лекарства. С други думи за една болка се предписва добре познатата билка и никоя друга. Вторият значителен фактор е цената на лекарството. Доказано е, че по-скъпите лекарства се нареждат в таблицата с по-безопасните за шофьорите медикаменти.И както е казал народът - за да ти помогнат, помогни си сам. Не забравяйте тази поговорка и се въздържайте от приемане на лекарства, когато ще шофирате. Или ако това е невъзможно, тогава просто внимавайте какво пиете.АвтоЛВ","summary":"Медицина","language":"bul"}
{"url":"https://www.dnevnik.bg/sport/2004/07/29/166007_istoriia_na_olimpiiskite_igri/","title":"История на олимпийските игри","date":null,"text":"организацията на игрите в Лондон\n\nСлед края на Втората световна война МОК подновява организацията на олимпийските игри. Както се случва с Антверпен през 1920 г., изборът пада върху беден и разрушен от военните действия град. МОК определя Лондон за домакин. Английската столица за втори път организира игри след 1908 г. Целта е чрез инвестициите в строежа на спортни съоръжения да се стимулира местната икономика.\n\nЛипсата на средства бележи организацията на състезанията. В стартовете участват спортисти, които са демобилизирани от армията буквално дни преди началото на игрите. От английския олимпийски комитет организират стартовете на стадион \"Уембли\", който разполага със 100 000 седящи места. Специално за игрите е построена лекоатлетическа писта. Частна компания инвестира в строежа на олимпийски басейн. В река Темза се провеждат състезанията по гребане.\n\nПроблемите с финансирането са причина да не бъде построено олимпийско село. Спортистите са настанени в апартаменти в Оксбридж и Ричмънд парк, които са обитавани от офицери в кралските военновъздушни сили. Дамите олимпийки са настанени в колежа \"Виктория\". Зареждането с хранителни продукти е друг сериозен проблем пред организаторите на игрите. Поради тази причина всекидневно със самолети се доставят храни от САЩ.\n\nРъководителите на олимпийското движение не желаят да губят време след края на Втората световна война и затова организират игрите през 1948 г. На церемонията по откриването на стадион \"Уембли\" присъстват 85 000 човека. Както се случва в Берлин, олимпийският огън е доставен от Атина, въпреки че този път той пътува с кораб от Гърция до Италия. Британецът Джон Марк внася факела с пламъка на стадиона под звуците на \"Алелуя\" на Хендел. За втори път олимпизмът се противопоставя на ужасите от войната.\n\nСАЩ и СССР бележи олимпиадата\n\nРуско-финландската война е причина Хелзинки да не организира игрите през 1940 г. и да изчака своя ред до 1952. Това решение е взето от МОК пет години по-рано. В допълнение централата се разпорежда в бъдеще кандидатурите да се подават от всяка отделна страна, която предварително трябва да избере най-подходящия за целта град. Игрите през 1952 г. са белязани от политическия конфликт между суперсилите САЩ и Съветски съюз, чийто олимпийски комитет отказва поканата за участие в игрите в Лондон четири години по-рано. Войната в Корея също се отразява на празненствата в Хелзинки.\n\nСтадионът, който е построен за игрите през 1940 г. е реконструиран и събира 70 500 зрители. В близост до него е изграден басейн, който е с капацитет от 11 000 седящи места. Хелзинки също има своето олимпийско село. Четиринадесетте сгради, в които са настанени шест хиляди спортисти по време на състезанията, след това са раздадени за жилища на социално слаби семейства. Единствените състезатели, които не спят в олимпийското село, са руснаците. За свой лагер те използват малко градче, което отстои на осем километра от Хелзинки. Причина за това е решението на руското правителство състезателите да нямат пряк контакт с представителите на капитализма.\n\nЦеремонията по откриването се провежда при проливен дъжд. Лошото време едва не проваля замисъла на домакините да запалят олимпийския огън на стадиона. Най-добрият финландски спортист - Пааво Нурми, който има дванадесет олимпийски медала, е избран да носи факела. Желанието на организаторите той да бяга на последния пост на щафетата е уважено от МОК, въпреки че същият състезател е дисквалифициран от игрите през 1932 г., тъй като е професионален спортист, а това е в противоречие с правилника на централата.","summary":"1948: Финансови проблеми затрудняват\r\nорганизацията на игрите в Лондон\r\n\r\nСлед края на Втората световна война МОК подновява организацията на олимпийските игри. Както се случва с Антверпен през 1920 г., изборът пада върху беден и разрушен от военните действия град. МОК определя Лондон за домакин. Английската столица за втори път организира игри след 1908 г.","language":"bul"}
{"url":"https://www.dnevnik.bg/bulgaria/2017/10/03/3053081_chetirima_sveshtenici_osvetiha_noviia_sudeben_suvet_i/","title":"Четирима свещеници осветиха новия съдебен съвет и му припомниха за \"Съдията на съдиите\"","date":null,"text":"\"Бяхме призовани от ваше име да дойдем на ваша територия, където заседава Висшият съдебен съвет, и да призовем Бога, да изпросим обща молитва, да ви помъдрява, да ви окриля и да ви дава сили, да се въоръжите с търпение – в мир, единомислие, да вървим към просперитета. Да имате в сърцата си дръзновение пред Бога, любов помежду си. Не забравяйте, че всички един ден ще застанем пред Съдията и Съдиите, който ни и дал всичко, което имаме, да го управляваме разумно\", завърши своя молебен духовното лице.\n\nДокато той оправяше молитвата, членовете на съвета държаха свещи. След това двете страни на масата в заседателната зала бяха поръсени със светена вода.\n\nКато допълнителна точка в дневния ред беше включено предложение за възстановяване на трима бивши членове на съдебния съвет на различни позиции в съдебната система. Тема, която предизвика спор между новите членове. Точката включваше предложение Даниела Костова (която преди пет години беше съдия в Окръжен съд - Варна) да се върне на работа в Специализирания съд в София, Милка Итова (която преди беше част от градския съд) иска да започне работа в Административен съд - София-област, а бившият представляващ Димитър Узунов - да се върне в Районен съд - Сандански.\n\nТъй като в желаните от тези трима членове звена на съдебната система няма свободни места, предложението е да бъдат разкрити специално за тях три нови места.\n\nС последните промени в закона за съдебната власт на членовете на съдебния съвет беше дадена възможност при изтичане на мандата им да се завърнат на същото място или в равен по степен орган. На практика това е кариерен бонус, защото някои от членовете искат да се върнат в съд или прокуратура в друг град, което по принцип става с конкурс.\n\nТекстът от закона гласи: \"При изтичане на мандата или предсрочното му прекратяване на основание чл. 130, ал. 8, т. 1 от Конституцията на Република България изборният член на Висшия съдебен съвет, подал молба до съответната колегия в 14-дневен срок от деня на изтичане или предсрочно прекратяване на мандата, се възстановява на длъжността съдия, прокурор или следовател, заемана преди избора или на равна по степен длъжност в органите на съдебната власт, като времето, през което е бил член на Висшия съдебен съвет, се зачита за стаж по чл. 164, ал. 1 - 7.\"\n\nНа практика решението дали да бъдат възстановени ще бъде взето от всяка една от колегиите. Дебат се получи по въпроса дали заради желанията на тримата членове съдебният съвет трябва да разкрива нови щатни бройки.\n\nОлга Керелска, съдия от Върховния касационен съд (ВКС) и избран от квотата на магистратите, предложи точката да бъде отложена, защото липсват достатъчно мотиви например защо госпожа Милка Итова иска да се върне на работа в Административен съд - София-област.\n\n\"Липсва анализ защо тези колежки искат да отидат там. Там са пожелали, не звучи добре\", смята още Керелска. Тя разказа, че по време на кампанията за избор на членове за съвета колеги магистрати, с които тя се е срещнала, са се оплакали от т.нар. кариерни бонуси.\n\nТя предложи желанието на Димитър Узунов да се върне отново на същото място да се гласува отделно, защото е безспорно. Но това беше отхвърлено. В крайна сметка членовете на съвета гласуваха заедно трите предложения и съветът разкри три нови щатни бройки, за да се уважат желанията на бившите членове.","summary":"Първото заседание на новия съдебен съвет премина със спор за възстановяването на трима от членовете на бившия съвет.","language":"bul"}
{"url":"https://www.dnevnik.bg/print/arhiv_pari/2002/03/01/1557933_prodajbite_na_kompjutri_postepenno_shte_rastat/","title":"Продажбите на компютри постепенно ще растат","date":null,"text":"Почти цялото подобрение идва от продажбите на домашни компютри в САЩ, където се очаква ръст от 9.3%. Само преди няколко месеца IDC предвиждаше спад на този пазарен сегмент от 1.9%. Остават обаче НЕГАТИВНИТЕ ПРОГНОЗИ ЗА КОРПОРАТИВНИТЕ ПРОДАЖБИтъй като фирмите се концентрират в други насоки, като защитата на данни и възстановяването им, както и системите за оптимизиране на дейността и намаляване на разходите. Експертите на IDC дори допускат възможността от нов рекорд в спада на продажбите за корпоративни клиенти. Експерти в бранша и водещи мениджъри предвиждат промяна на негативния тренд към края на годината, тъй като изтича жизненият цикъл на повечето компютри, създадени преди 2000 г. От IDC смятат, че това ще стане през следващата година, когато продажбите ще достигнат 139.2 млн., или 10.9% повече. Същевременно мултимедийните устройства и приложения ще се радват на интерес - компютрите ще трябва да работят без проблем с големите аудио- и видеофайлове. Подкрепа за модернизирането на домашните системи дават новата операционна система на Microsoft Windows XP и последното поколение микропроцесор на Intel - Pentium 4. За леко подобрение в индустрията беше отчетена от анализаторите и новата прогноза на Intel за приходите през първото тримесечие на годината. Най-големият производител на микропроцесори в света промени очакванията си за продажбите, като стесни маржа между най-ниската и най-високата стойност - съответно 6.6 и 6.9 млрд. USD. Предишната прогноза беше за най-малко ниво на приходите от 6.4 млрд. USD и таван от 7 млрд. USD. Новоизбраният президент на щатската корпорация Пол Отелини остава оптимистично настроен за растежа на целия отрасъл през тази година, след като миналата се оказа най-тежка в историята на бранша. Отелини се ограничи в коментара си само отбелязвайки лекото подобрение и не даде допълнителни данни. Мениджмънтът на калифорнийската компания очаква продажбите да растат през тази година, включително да се отчетат и сезонните колебания. Миналата година беше толкова лоша, че вероятно ИНДУСТРИЯТА ЩЕ ОТБЕЛЕЖИ РЪСТ ПРЕЗ 2002 Г.дори само защото няма да има ново свиване, коментира Отелини при визитата си в завод на компанията в Северна Малайзия. Все пак той не попари всички надежди, твърдейки, че миналата година е била изключение в историческото развитие на отрасъла. Сочената за бенчмарк компания в производството не само на компютърни, но и на телекомуникационни чипове повлия положително на финансовите пазари с поредното доказателство за възстановяването на щатската икономика. Продажбите на микропроцесори обичайно се засилват през втората половина на годината, а Intel, притежаващ около 80% от пазара на чипове за персонални компютри, предвижда това да стане и през 2002 г. Това е отчетено и в плановете за производствения капацитет на компанията през тази година. Подкрепа за това станаха и рекордните продажби през последните три месеца на 2001 г. Хората отново купуват компютри, казва Отелини. Малайзия е един от главните производствени центрове на Intel, където работят 8 хиляди души. През тази година компютърната компания ще наеме още около 600 души в страната за разширяване на дейността по нови разработки и дизайн на продуктите. В последно време нараснаха съмненията в способността на Малайзия да привлича високотехнологични производства и инвестиции, тъй като много фирми изнесоха мощностите си в Китай. Пред Intel обаче не съществуват пречки за развитие в страната. /ПАРИ/ . Intel първи прогнозира възстановяването на индустрията през тази година","summary":"ВЪЗРАЖДАНЕТО на икономиката води до увеличаване на търсенето на нови компютри с мултимедийни възможности и вероятно през тази година продажбите ще бъдат по-добри от първоначалните прогнози, пише Wall Street Journal. Данни на изследователската група IDC посочват вероятен обем от 125.5 млн. нови компютъра за тази година, като увеличението е от 3%. През декември прогнозите на фирмата за пазарни проучвания бяха за ръст само от 1.8%. Малкото увеличение няма да върне индустрията в годините на най-голям ръст - 1999 и 2000 г., но все пак ще компенсира част от свиването на пазара през миналата година от 5.2%.","language":"bul"}
{"url":"https://www.dnes.bg/politika/2017/01/01/pazaryt-na-truda-prez-2016-ne-raboti.327429","title":"Пазарът на труда през 2016: Не работи!","date":null,"text":"Изминаващата 2016 година се оказа празна за нови политики на пазара на труда. Въпреки отчетените положителни тенденции по намаляване на безработицата и нарастване на заетостта, в края на годината и този тренд се охлади. Редица стари феномени като структурната безработица, липсата на „точните“ за бизнеса специалисти в съчетание с демографската криза и \"изтичането\" на кадри в чужбина оставиха трудовия пазар у нас небалансиран.\n\nПазарът на труда през 2016 година продължи да създава работни места, но икономиката все по-трудно създава заетост. Ръстът на заетите продължава, но с по-бавни темпове. В края на годината безработицата в страната пада до нива под 8% при 9,8% за края на 2015 г. В същото време делът на работодателите, които изпитват трудности при намирането на подходящите кадри, расте.\n\nДългосрочният проблем с разминаването между уменията на безработните и нуждите на бизнеса остана най-актуалната тема за бизнеса през последната година. Българският трудов пазар на труда продължи да затъва в дълбоките си структурни проблеми, които в голяма степен са резултат от остарялото трудово законодателство. И въпреки че обновяването му е тежка работа, проблемите няма да получат решение, без да се тръгне от там.\n\nОстарялото ни трудово законодателство, включително действащите механизми за определяне на нивата на минималната работна заплата (МРЗ) и минималните осигурителни доходи (МОД) бяха сериозни спънки и през изминаващата година.\n\nПазарът на труда не работи. За това предупреждават и експертите.\n\n2016-та е годината на пропуснатите възможности за пазара на труда, социалната политика и политиката по доходите в България. Така обобщи годината Иван Нейков от Балканския институт по труд и социална политика. За него това е година на неизпълнените обещания, защото не се реши проблемът нито с минималната заплата, нито с инвалидните пенсии.\n\nВ България има нефункциониращ пазар на труда и това е свързано с демографската структура на България – много хора, които излизат да работят извън страната, и малко, които влизат, коментира Надя Василева, управляващ директор на Manpower Group. За нея единственото дългосрочно решение на проблемите с нефункциониращия трудов пазар в България е преквалификацията на по-възрастното население и вносът на кадри от чужбина.\n\nВсе повече работодатели в България все по-трудно ще намират подходящи кадри, е прогнозата на Надя Василева. През 2016 г. 62% от работодателите посочват, че трудно намират необходимите им кадри, а догодина този процент ще е по-висок. Ако не се изготви целенасочена стратегия за внос на кадри от чужбина, това може да се окаже пагубно за икономиката, смята експертът.\n\nЗаконодателството ни не отговаря на феномена \"увеличен брой на възрастните работници\", необходими са нови режими на работното време, както и режими на почивка, смята Иван Нейков. Проблемът ще продължава поне в следващите 30 години. И този феномен е още една причина за преразглеждане на трудовото законодателство.\n\nКодексът на труда е приет през 1986 година и е вече исторически документ, анализира Нейков. Днес ситуацията е коренно променена и е абсолютно наложително не да се кърпи, а за да е адекватен на икономическата среда, да бъде пренаписан изцяло.\n\nЗа „приземяване” на пазара на труда говорят и икономистите към края на календарната година. Според анализ на Института за пазарна икономика спадът на безработицата вече не се дължи на нови работни места, а напротив – на спад на икономическата активност. Икономически активните през третото тримесечие са били 53,6% от населението, докато година по-рано те са 54,9%. Или част от тези, които преди са търсили активно работа, вече не търсят.\n\nВ началото на възстановяването на пазара на труда (2013) след кризата, безработицата продължаваше да расте, защото все повече хора се обнадеждаваха, че могат да намерят работа и започваха активно да търсят такава. По този начин те преминаваха от редиците на икономически неактивните към безработните. Сега е много вероятно да гледаме огледалния образ на това раздвижване тогава, защото заетостта започва да спада, а безработицата продължава да намалява само и единствено заради свиване на работната сила. Т.е. данните за пазара на труда вероятно показват края на възстановяването му и неговото охлаждане, отчита Десислава Николова от Института за пазарна икономика.\n\nОстаналата част от анализа четете в Investor.bg тук","summary":"Кои са предизвикателствата за 2017 година? | Dnes.bg","language":"bul"}
{"url":"https://www.dnevnik.bg/print/arhiv_pari/1999/03/01/1469716_obshtestvo/","title":"общество - Архив Пари - Дневник","date":null,"text":"МИНИСТЕРСКИЯТ съвет ще обсъжда днес военната доктрина на България. Този факт не е никак маловажен, след като за пръв път след освобождението от турско робство страната ще има документ, определящ гаранциите за националната сигурност. Проблемът е, че поради политически разногласия доктрината се приема почти девет години и половина след 10 ноември. По този показател сме единствената страна в Европа без подобен документ. Разработеният в ускорени срокове проект обаче вече е подложен на критики както от опозицията, така и от експертите.Основните критики срещу военната доктрина са свързани с гарантирането на сигурността на страната. Съгласно проекта отбраната на България се осигурява чрез сътрудничество и интегриране с НАТО и ЗЕС. От опозицията заявиха, че не можем да очакваме гаранции за сигурността си от пакта, без да сме негови членове. Експертите, гравитиращи около левицата, са категорични, че трябва да разчитаме на мобилизирането на собствените сили за отбрана и на отлични отношения със съседните страни. От Центъра за стратегически изследвания, ръководен от о.з. ген. Стоян Андреев, пък направо обявиха, че дозата раболепие във военната доктрина убива всички нейни достойнства.Другият много спорен момент е, че според документа България не е изправена пред непосредствена военна опасност и в този смисъл няма врагове и съюзници. Според критиците на доктрината такава формулировка не отчита военнополитическите и стратегическите реалности на Балканите, при положение че в Косово, съвсем близко да нашата граница, ври и кипи. От Центъра за стратегически изследвания пък обявиха, че ако в документа не са определени заплахите за националната сигурност и начините за тяхното неутрализиране, той просто не може да изпълни целта си. С декларирането, че България няма врагове, възниква въпросът как изпълнителната власт ще обоснове съществуването на Българската армия и искания бюджет за отбрана, смятат хората на Андреев.Не са малко и упреците заради това, че доктрината е разработена набързо - само за около 3 месеца. Според коментарите това е направено, за да може да бъде приета преди юбилейната среща на НАТО във Вашингтон през април. Там трябва да се реши дали ще има втора вълна за приемане на страни в Северноатлантическия пакт, а ако България не разполага с военна доктрина, това би ни направило аутсайдер в евентуалната надпревара. Такова развитие на нещата от своя страна ще компрометира сериозно външната политика на правителството.Дори експерти около о.з. ген. Стоян Андреев, който рядко се изказва в подкрепа на действията на управляващите в областта на сигурността, признаха, че усилията на правителството за ускореното приемане на доктрината са много навременни и крайно необходими за страната.В крайна сметка обаче дори и най-големите критици на военната доктрина са принудени да признаят, че е по-добре да имаме един недостатъчно перфектен документ, отколкото въобще да нямаме нормативен акт, третиращ въпроса за националната сигурност. Още повече че това е документ, който търпи промени. В цял свят военните доктрини се актуализират в зависимост от промените на военнополитическите условия в дадения регион. А на Балканите реалностите се менят много бързо.Най-смущаващият факт обаче е, че както и при приемането на няколко други проектозакона военната доктрина влиза в МС, без да е подложена на широко обсъждане. А налагането на този стил от управляващите едва ли ще доведе до нещо положително. Надеждите са някакъв дебат да има, докато доктрината се придвижва до парламента. Естествено опозицията и управляващите обаче ще запазят най-солидните си аргументи в подкрепа на своите тези за обсъждането на документа в парламента. Шумът пак ще е голям, но изненади няма да има. В крайна сметка доктрината ще е такава, каквато е предложена от правителството. . Военната доктрина - несъвършена, но необходима","summary":"Опозицията очаква дебата около документа, за да трупа нови активи","language":"bul"}
{"url":"https://www.dw.com/bg/%D0%B7%D0%BD%D0%B0%D0%B5%D1%82%D0%B5-%D0%BB%D0%B8-%D0%BA%D0%B0%D0%BA-%D0%B3%D0%BE%D1%82%D0%B2%D1%8F%D1%82-%D0%B2-%D1%80%D0%B5%D1%81%D1%82%D0%BE%D1%80%D0%B0%D0%BD%D1%82%D0%B0/a-17227701","title":"Знаете ли как готвят в ресторанта?","date":null,"text":"Дали стандартите за хигиена се спазват във всички заведения за хранене? Клиентът за съжаление не може да знае какво точно става в кухнята и дали с хигиената наистина всичко е наред. Проверката е работа на контрольорите по качеството на хранителните продукти. И това, което те откриват, често е повод за тревога. Що се отнася до хигиената на хранителните продукти, Германия в никакъв случай не е за пример. През 2012-та например контрольорите са установили недостатъци при една четвърт от проверените заведения за хранене.\n\nНа проверка са били подложени едва 40 на сто от всички заведения. Логично е да се запитаме: Защо толкова малко? Много просто. Общинските власти, отговарящи за хигиената на хранителните продукти, не разполагат с достатъчно средства, за да наемат нужния брой контрольори. Централите за защита на интересите на потребителите също критикуват, че проверките не са достатъчни, поради което и ситуацията си остава непроменена.\n\nВ Европа вече умуват над проблема\n\nНа европейско равнище вече се преговаря за нова уредба на официалните проверки. Обмислят се и възможности за ново разпределение на разходите за тях, например те да бъдат поемани от доказания чрез повторна проверка виновник за неспазени хигиенни условия на приготовление и поднасяне на хранителните продукти.\n\n\"Налагането на по-строги закони е правилно. Важно е обаче те да бъдат и действително прилагани. Това е съпоставимо с възпитанието на децата. Заплахата действа само тогава, когато наистина бива изпълнена. И най-добрите закони не чинят нищо, когато не се спазват строго\", коментира Ута Якше, която отговаря за качеството на хранителните продукти в Германския съюз на централите за защита на потребителските интереси.\n\nНяма как да знаем какво точно се случва в кухнята...\n\nРуди Млинек от Центъра по хигиена в Мюнстер залага - за разлика от Якше - на самокритичността на заведенията. Една от офертите на Центъра е например т.нар. тест за качество, на който заведенията за хранене се подлагат доброволно. Съответните заведения получават предложения как да подобрят качеството на услугите си по отношение на хигиената на хранителните продукти. Годишно Центърът по хигиена в Мюнстер получава между 40 и 50 заявки за подобна проверка. Разходите от близо 200 евро за консултация заплаща съответното заведение. \"Повечето виждат в това добра инвестиция. Включително защото и за самочувствието е по-добре доброволно да се подложиш на подобен качествен контрол, отколкото да изтърпиш ужаса на задължителната официална проверка\", казва Руди Млинек.\n\nКак се справят другите страни?\n\nВ страни като Канада и Дания междувременно вече са въведени т.нар. системи на прозрачност. Контролни лампички и пиктограми сигнализират на клиентите какво е качеството на хигиената в съответното заведение. Зелена светлина или пък усмивка означават \"Тук всичко е отлично!\". Червена светлина или плачещо човече сочат, че хигиената не е наред.\n\nИдеята е добра, смятат от Германския съюз на централите за защита на потребителските интереси. \"Само че това не е достатъчно\", казва Юта Якше. Все повече потребители искат да знаят как са били произведени хранителните продукти, които консумират. На тяхното желание трябва да се отговори с повече достоверна информациия и съответни маркировки.","summary":"Ресторантите, кръчмите и кафенетата са длъжни да спазват стандартите за хигиена при приготвянето на ястия и напитки. Не всички обаче го правят. В Германия една четвърт от заведенията не спазват изцяло стандартите.","language":"bul"}
{"url":"https://www.dnevnik.bg/biznes/2020/07/27/4095897_evrokomisiiata_razreshi_na_bulgariia_da_subsidira/","title":"Еврокомисията разреши на България да субсидира чартъри с туристи","date":null,"text":"Европейската комисия е одобрила целевата субсидия на чартърните полети, организирани от туроператорите до България, съобщи Министерството на туризма. За субсидирането се говори почти от началото на извънредното положение, няколко месеца по-късно бяха приети и съответните законови текстове (чрез Закона за извънредното положение - бел.авт.), които го разрешават, а едва сега и Брюксел дава зелена светлина за това.\n\nМеждувременно немалко чартъри бяха отменени заради ръста в боря на заразените в България, а редица страни въведоха рестрикции за влизащите от България - като изискване за направен PCR тест, поставяне под карантина и др.\n\nОдобрението на схемата от комисията беше задължително условие за прилагане на антикризисната мярка, насочена към подпомагане на един от най-засегнатите сектори, какъвто е туризмът, обявява днес ведомството. През деня вицепремиерът и министър на туризма Марияна Николова ще представи нотификацията пред браншовите организации - Българската асоциация на туристическите агенции (БАТА), Асоциацията на българските туроператори и туристически агенти (АБТТА), Обединение \"Бъдеще за туризма\", Българската хотелиерска и ресторантьорска асоциация (БХРА) и Сдружение \"Туризъм\", с които има днес срещи.\n\nТя се ангажира бързо да бъде довършена мярката за подпомагането на чартърите, се казва в съобщение на министерството. Според нея субсидирането на полетите ще повиши интереса на чуждите туроператори към България, които ще могат да предлагат по-добри оферти за страната в Западна Европа. \"Изключително важно е тази мярка да подпомогне освен това лято и предстоящия зимен сезон, но и сезоните през 2021 и 2022 г., за да се възстанови изцяло най-засегнатият сектор\", коментира вицепремиерът, цитирана от пресцентъра си.\n\nПредстои на интернет страница на Министерството на туризма да се публикуват изискванията и необходимите формуляри и декларации.\n\nОт съобщението се разбира, че помощта е субсидия със средства от държавния бюджет и е част от \"Временна рамка за мерки за държавна помощ в подкрепа на икономиката в условията на сегашния епидемичен взрив от COVID-19\".\n\nПредоставя се на туроператори, които използват въздушни превозвачи с оперативен лиценз за изпълнение на чартърни полети до България с цел туризъм. Размерът на субсидията е 35 евро за всяка заета от турист седалка от максималния пътнически капацитет на самолета за всеки полет. Помощта е за самолети с капацитет, не по-малък от 100 седалки.\n\nОт субсидията може да се възползват всички туроператори независимо от местонахождението на тяхното седалище, които ползват услугите на въздушни превозвачи с валиден оперативен лиценз.\n\nСхемата за държавна помощ обхваща полетите, извършени в периода от 14 май до 31 декември 2020 г. и представлява първа фаза от антикризисната мярка. Полетите, които ще се извършват през периода от 1.01.2021 г. до 14 май 2022 г., ще са предмет на нова нотификация.\n\nМаксималният размер по схемата за държавна помощ не може да надхвърля 800 хил. евро на предприятие за първата фаза.","summary":"Разрешението важи до края на годината","language":"bul"}
{"url":"https://www.dw.com/bg/%D0%BF%D1%80%D0%B5%D0%B3%D0%BB%D0%B5%D0%B4-%D0%BD%D0%B0-%D1%81%D0%B5%D0%B4%D0%BC%D0%B8%D1%87%D0%BD%D0%B8%D1%8F-%D0%BF%D0%B5%D1%87%D0%B0%D1%82/a-2599165","title":"Преглед на седмичния печат","date":null,"text":"Ето как германските вестници коментират този факт днес. Тац от Берлин пише :\n\n“Каквото и в крайна сметка да покаже разследването на случая, независимо дали е било случайно или нарочно – със сигурност - убийството на четирима наблюдатели на ООН въздейства стряскащо на всички държави, които вероятно ще бъдат запитани от Главната квартира на ООН за участие със свои войници и цивилен персонал в едни нови войски на ООН по израелско-ливанската граница, които евентуално ще имат по-добър мандат от досегашните. А този стряскащ ефекто вероятно е добре дошъл за израелското правителство.”\n\nВестник Тюрингер Алгемайне от Ерфурт по същата тема отбелязва:\n\n“Сега значи пострадаха четирима войници на ООН. Както и можеше да се очаква в подобен случай, вълните на реакциите се издигат значително по-високо отколкото ако имаше стотици убити ливанци от едната страна или десетки израелски жертви – от другата. Можем да се надяваме, че онези, за които създаването на международните войски за Ливан било прекалено бавно, ще се спрат поне за миг. Дотогава, докато страните в конфликта даже и не участват в конференции като вчерашната в Рим, повечето, което се обсъжда на подобни конференции, си остават празни приказки. Да не говорим за това, че една евентуална нова изолация на Сирия и на Иран – които дърпат конците на Хузбула – едва ли може да донесе някакво дълготрайно решение. Най-много да подсили снабдяването на милициите с все нови и нови оръжия.”\n\nНа ролята на Сирия в близкоизточния конфликт се спира вестник “Ди Цайт” от Хамбург.\n\n“Сирия сега е ключовата фигура върху шахматната дъска. Затова цялата тайна дипломация, встрани от проведената в сряда чисто символична конференция в Рим, ще се концентрира над младия диктатор Башар ел Асад. Вашингтон, подкрепен от Париж ще му поднесе собствени, както и израелски предложения. Целта е ясно определена:да се вбие клин между Иран и Сирия. А зад моркова е скрита и тоягата: тихата заплаха на израелците, че от въздуха трайно ще блокират сирийския достъп до Ливан. “\n\nИ накрая коментара на Зюддойче Цайтунг :\n\nВ Близкия Изток няма даване без взимане. Затова ще трябва да се упражнява натиск върху Израел, да търси мир с палестинците чрез преговори, вместо да се изолира от тях. Със Сирия Израел ще трябва да преговорая отново за връщането на Голанските Възвишения. Всичко това Израел не желае. Ако обаче правителството в Ерусалим все пак се реши на подобни крачки и палестинците също не блокират процеса – в полза на което говори сближаването между Фатах и Хамас в последно време – тогава ще има още един шанс да бъде постигната сигурност. Едва тогава мироопазващите войски няма да са пушечно месо.”\n\nВътрешнополитически германските вестници днес коментират недоволството на работещите в здравноосигурителните каси по повод проектите за създаване на централизиран фонд за събиране на месечните вноски. Вестниците обръщат внимание също на белезите за нови драстични увеличения на тока от идната година, както и на състоянието на голямата коалиция и популярността и сред гражданите. “Офенбах Пост” пише по този повод следното:\n\nНе е никак обнадеждаващ белег това, че според най-новите анкети, германците не само не са доволни от червено-черното правителство, но и от опозицията. Казано другояче : цялата политика в момента тъпче безалтернативно на място. Истински стряскащото в това германско лято на 2006 година е, че демокрацията бавно загива и че недоволството от политиците постепенно се превръща в недоволство към политиката и към демокрацията като цяло. “","summary":"След смъртта на четирима военни наблюдатели на ООН при въздушно нападение в Южен Ливан, Израел попадна под засилен натиск.","language":"bul"}
{"url":"https://www.dw.com/bg/%D0%B4%D0%BE%D0%B1%D1%80%D0%B5-%D0%B4%D0%BE%D1%88%D0%BB%D0%B8-%D0%BB%D0%B8-%D1%81%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%B8-%D1%80%D1%83%D0%BC%D1%8A%D0%BD%D1%86%D0%B8%D1%82%D0%B5/a-17849107","title":"Добре дошли ли са българите и румънците?","date":null,"text":"Според булевардния „Билдцайтунг”, вече над 300 000 имигранти от Източна и Югоизточна Европа получават помощи за безработни в Германия. Напоследък особено е нараснал броят на българите и румънците, които търсят работа в Германия, получават детски надбавки и евентуално помощи за безработни. Само през декември 2013 броят им се е увеличил със 76%.\n\nНа този фон правителството ще приеме новите разпоредби - още на 27 август. Безспорната част от тях включва финансова подкрепа за общините, които изплащат все повече помощи за безработни на приходящите от България и Румъния, но също така поемат и някои медицински разходи – например ваксинациите за деца и юноши от държави в ЕС. Говорител на Социалното министерство призна, че Германия печели от свободното придвижване на хора в ЕС, но че някои общини трудно се справят с притока на хора. Според говорителя, пришълците често пъти живеят в непоносими битови условия, трудят се в условията на експлоатация, децата им не ходят на училище, има сериозни проблеми с медицинското им обслужване.\n\nСпоред визираните нови разпоредби, хората, които злоупотребяват със социалната система и вършат измами, може да получат така наречения „черен печат” в паспорта, тоест – забрана да влизат в Германия за пет години. Освен това чужденците от ЕС, които търсят работа в Германия, разполагат само с половин година, за да си намерят такава. След това трябва да се завърнат в родината си. Особено партията на Зелените остро критикува тези предложения, които били популистки и съвършено ненужни. Близкият до Зелените всекидневник „Тагесцайтунг” коментира:\n\n„С нищо друго Евросъюзът не е спечелил толкова голямо доверие, колкото с правото на свободно придвижване. Това право лежи в основата на европейското обединение. И който реши да го окастри до 6 месеца, всъщност свежда грандиозния и изключително успешен европейски проект до равнището на някаква подобрена туристическа виза.\n\nПрез януари, в рамките на предизборната борба, ХСС взе на мушка така наречените „мигранти по бедност” от Югоизточна Европа. Тогава призивът гласеше: „Който хитрува – пътува.” Румънците и българите мамели германските служби, за да източват социалните каси – такова беше посланието, което се загнезди в много глави.\n\nГермания печели от българските и румънските специалисти\n\nДа се връщат в родината им всички мигранти, които не успеят бързо да си намерят работа, предлагат от ХДС/ХСС\n\nТова послание обаче няма много връзка с реалността. През последните години от Румъния и България в Германия пристигнаха десетки хиляди добре обучени специалисти, които си плащат тук социалните отчисления. Техните емигранти стоят без работа в Германия много по-рядко, отколкото гражданите на всички други държави от ЕС, взети заедно. И когато получават някакви социални помощи, тези помощи им се полагат според правото на ЕС. Разбира се - когато декларират неверни неща пред съответните германски служби, те извършват престъпление. Същото важи и за германците. Но политиците от ХДС/ХСС, които се борят срещу пришълците от Югоизточна Европа, вече са набрали скорост. Според тях трябва „да пътуват” не само онези, които мамят социалните служби, но дори и хората, които не успяват да си намерят работа и поради това „излизат скъпо” на общините. Нищо, че броят им е минимален.\n\nВъпросните политици дори не крият, че новите законови разпоредби са насочени главно срещу ромите и че целта е това недолюбвано малцинство да стои надалеч от Германия. И отново в много германски глави ще се загнезди мисълта, че тези гладуващи хора от Балканите идват тук, за да си напълнят джобовете от нашите каси.\n\nСлужбите за чужденците ще получат правото да връщат хора в родината им, но то ще важи включително за испанци, гърци и италианци. Хората в тези страни едва ли ще харесат факта, че Германия от една страна им налага мерки за икономии, от друга обаче затръшва под носа на техните младежи вратата към работни места.\n\nПравото на свободно придвижване включва и социални права, то не може да се обвързва единствено с икономически съображения. Само при това положение ЕС ще оцелее” – коментира „Тагесцайтунг”.","summary":"Германските общини с най-много пришълци от България и Румъния на социални помощи ще бъдат подпомогнати. Но се въвеждат нови ограничения за т.нар. \"мигранти по бедност”. Според някои наблюдатели те са дискриминационни.","language":"bul"}
{"url":"https://www.dw.com/bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BC%D0%B5%D0%B6%D0%B4%D1%83-%D1%87%D1%83%D0%BA%D0%B0-%D0%B8-%D0%BD%D0%B0%D0%BA%D0%BE%D0%B2%D0%B0%D0%BB%D0%BD%D1%8F%D1%82%D0%B0/a-5257018","title":"България - между чука и наковалнята","date":null,"text":"За запланувания нов противоракетен щит срещу военна заплаха от Иран президентът на САЩ Барак Обама очевидно иска да спечели като партньор не само Румъния, а и България. С правителството в София обаче, както подчертават политици и дипломати, досега се водели само \"неофициални разговори\", формална заявка досега нямало. В Румъния, точно обратното, Националният съвет за сигурност вече одобри да се преговаря за инсталирането на американски ракети-прехващачи в страната. Наистина разговорите по въпроса са все още в начална фаза, но от Москва вече бе изразена загриженост, че заплануваната система може да заплашва сигурността на Русия.\n\nМястото на България в плановете на Вашингтон\n\nТака изглеждаше планът на Буш за ПРО в Европа\n\nВъзможно е по този начин Европа да е изправена пред второ издание на дискусията за ПРО в Централна Европа, каквато предвиждаше бившият президент на САЩ Джордж Уокър Буш. Проектът на Буш обаче бе въз основа на други планове. Според тях САЩ и техните съюзници в Европа трябваше да се въоръжат срещу нападения с междуконтинентални ракети от \"бандитски държави\" като Иран и Северна Корея. За защита срещу такива нападения се предвиждаше разполагането на ракети-прехващачи в Полша и като допълнение към тях инсталирането на съответната радарна мрежа в чешкия град Пилзен, недалеч от границата с германската провинция Бавария.\n\nПриемникът на Буш Обама обаче отхвърли този проект още през септември м. г. с обосновката, че според последните анализи от Иран можело да се очаква нападение не толкова с оръжия с голям обсег на действие, колкото с ракети със среден и малък радиус. Ето защо той предпочете друга система, която плюс това е технически по-зряла, по-ефективна и по-евтина. И без това инициативата на Буш бе свързана с технически недостатъци, които досега не могат да бъдат отстранени, пише авторът на статията в \"Зюддойче Цайтунг\", след което разяснява мястото на България в плановете на Вашингтон:\n\nКакто стана междувременно известно от румънското МВнР, според плановете на САЩ по време на първата фаза до 2011 г. се предвижда разполагането на радарни и ракетни установки на кораби, но не и в Черно море, граничещо с Русия. След това до 2015 г. щели да се строят сухопътни радарни бази, евентуално и в България, и да се разполагат ракети-прехващачи в Румъния. Третата фаза предвижда разширяването на тази система до 2018 г., докато обхване всички държави от НАТО в Европа.\n\nБорисов клони към солидарност с НАТО\n\nС Русия или с НАТО?\n\nВ България темата се разчу едва преди няколко дни, когато посланикът на САЩ в София Джеймс Уорлик заяви, че се провеждали консултации по въпроса. Нещата обаче още били \"висящи\", допълни той във вторник. Формално искане от САЩ няма и според думите на държавния секретар на САЩ Таушър участието на България в противоракетния щит било под въпрос. Министър-председателят Бойко Борисов изтъкна членството на България в НАТО и каза: \"Би следвало да демонстрираме солидарност с нашите партньори\". Той изчаквал засега да узнае становищата на ЕК и на Европарламента.\n\nБившият външен министър и социалистически евродепутат Ивайло Калфин, точно обратното, предупреди, че участието на България в противоракетния щит на САЩ би повлияло отрицателно върху икономическите отношения на страната с Русия, пише кореспондентът на \"Зюддойче Цайтунг\", като цитира и известното изказване на руския външен министър Лавров, направено по време на визита в Никарагуа, че очаква от България подробна информация за плановете й. Цитира се и изказването на руския генерал Макаров в Москва, че инициативата на САЩ отслабвала военния потенциал на Русия и подкопавала стратегическите планове на страната.","summary":"Ще участва ли България в новия противоракетен щит на САЩ в Източна Европа и какво би означавало това за отношенията с Русия? На тези въпроси се спира днес в. \"Зюддойче Цайтунг\" в публикация с автор Клаус Брил.","language":"bul"}
{"url":"https://www.dw.com/bg/%D0%B7%D0%B0%D0%BF%D0%B0%D0%B4%D1%8A%D1%82-%D0%B8-%D1%80%D1%83%D1%81%D0%B8%D1%8F-%D1%81%D0%B1%D0%BB%D1%8A%D1%81%D1%8A%D0%BA%D1%8A%D1%82-%D0%B5-%D0%BD%D0%B5%D0%B8%D0%B7%D0%B1%D0%B5%D0%B6%D0%B5%D0%BD/a-17504265","title":"Западът и Русия - сблъсъкът е неизбежен","date":null,"text":"Декларацията на Владимир Путин пред двете камари на руския парламент за приемането на Крим в състава на Руската федерация доказва, че досегашните санкции на Запада срещу Русия не оказват никакъв ефект. И не само това: през последните дни стана пределно ясно, че руското ръководство около президента Путин окончателно поема в антизападна посока. Със своите изказвания Путин описа в сбита форма как днешна Русия възприема развитието след разпадането на Съветския съюз: като години на пренебрегване на руските интереси.\n\nПолитическите санкции на Запада са неефективни и поради друга причина: руското ръководство и големи слоеве на обществото отдавна са поели пътя на самоизолацията. С анексирането на Крим президентът Путин и консервативните сили в неговата администрация напълно съзнателно затръшнаха вратата към Запада.\n\nСтава дума за нещо повече от Крим\n\nНезависимо дали иска или не, Западът е принуден да приеме това ново предизвикателство. САЩ и ЕС биха проявили огромно нехайство, ако приемат просто така противоречащия на международното право руски акт. Русия пренебрегна не само конституцията на Украйна, но и наруши множество основни международни договори, регулиращи мирния ред в Европа. И ако всичко остане без последствия, тази ситуация би могла да накара и други да последват примера с Крим: Приднестровието, Абхазия, Южна Осетия или дори Беларус биха могли да станат следващите цели на руската експанзия и да бъдат приети в Руската федерация.\n\nВярно, че през последните 20-25 години европейската политика спрямо Русия не винаги беше от най-мъдрите. Но това не може да бъде оправдание за случилото се - че Русия де факто с военни действия окупира и анексира една част от Украйна, макар и много от хората там да са го искали. Този, който толкова лекомислено поставя под въпрос границите и териториалната цялост на държавите, отваря кутията на Пандора. Точно това се случва сега и в Русия.\n\nСега не става дума само за Крим, нито само за Източна Украйна. Тук иде реч за нещо повече - за общия мирен ред в Европа, който за европейците би трябвало да бъде по-важен от сметките за газ. А картите в ръцете на САЩ и ЕС не са толкова лоши, както смятат мнозина. Защото по всичко личи, че руският президент явно няма някакъв генерален план. Вероятно той се е надявал, че покрай хаоса в Украйна, възникнал след свалянето на Янукович, Западът ще го остави на мира. Вероятно е разчитал и на по-малко критика. Възможно е Путин все още да вярва, че политическото възмущение ще се уталожи и Западът ще се откаже от по-строги санции. От години в обществения дискурс в Русия се е наложила погрешната представа, че Западът е зависим от руските енергийни доставки.\n\nСАЩ и ЕС могат да окажат влияние над Москва само ако продължат последователния си курс на международна изолация, който да спре по-нататъшните експазионистични мераци на Русия. Западът би постъпил правилно, ако изключи Русия от групата на Г8, също и ако въведе допълнителни забрани за влизане на европейска територия, както и запор на още банкови сметки. Има и нещо друго: откритостта на западната икономика към инвестиции на руски държавни концерни трябва да се ограничи. Целенасочени икономически санкции на Запада срещу Кремъл със сигурност ще оставят дълбоки следи в Русия.\n\nРуската икономика е в стагнация. Девалвацията на рублата намалява вътрешното потребление, а с това и благосъстоянието на руснаците. А оттук може да се очаква и спад в европейската търговия с Русия. Дори и без санкции. Ограничаването на енергийните доставки би представлявало за Русия един вид самоубийство на порции. Същото важи впрочем за обявената продажба на руските валутни резерви.\n\nЖалко, че се стигна до наказателни мерки. Само че Западът не може да реагира по друг начин на сегашната политика на Путин, освен с твърдост и издръжливост. 25 години след края на Студената война, Западът се намира в нова фундаментална конфронтация с Русия.","summary":"Путин поема по опасен антизападен път. Дори и Западът още да не иска да приеме този факт, трябва да действа решително и твърдо. Само така ще може да спре експанзионистичните апетити на Кремъл, твърди Инго Мантойфел.","language":"bul"}
{"url":"https://www.dnevnik.bg/sport/2004/11/11/78688_lebron_djeims_konkurira_uspeshno_djordun_kato_reklamno/","title":"Леброн Джеймс конкурира успешно Джордън като рекламно лице на \"Найки\"","date":null,"text":"Новата звезда на Националната баскетболна асоциация (НБА) Леброн Джеймс от \"Кливлънд кевълиърс\" планира да повтори маркетинговия успех на легендарния Майкъл Джордън като рекламно лице на глобалния лидер за производство на спортна екипировка \"Найки\", посочва Дарън Роувъл в анализ за ЕSPN. Миналият сезон младият талант, който е поредният играч определян за наследник на Джордън, подписа седемгодишен договор с американския концерн на обща стойност около 100 милиона долара. Контрактът стана факт, след като Леброн Джеймс предизвика истински фурор като играч в гимназиалния баскетболен отбор на \"Сейнт Винсът - Сейнт Мери\" и стана изключително популярен много преди своя дебют в НБА.\n\nОт началото на втория си сезон в лигата 19-годишният баскетболист, избран под номер 1 в миналогодишния драфт, демонстрира отлична форма и се превръща в лидер на изживелия сериозна криза през последните години отбор на \"Кевълиърс\". След първите си три мача Джеймс имаше най-много изиграни минути средно на мач (45.8), а в сряда вечерта престоя дори 48 минути на терена при драматичния успех със 114:109 след продължение срещу непобедения в четири мача до този момент \"Финикс сънс\".\n\nВажната му роля в отбора напомня за кариерата на Джордън, който превърна аутсайдера \"Чикаго булс\" в шесткратен шампион през 90-те години, макар че Леброн все още не е постигнал дори малка част от успехите на Въздушния. Младата звезда все пак има реален шанс да се превърне в новото лице на \"Найки\" в баскетбола, след като имиджът на Кобе Брайънт от \"Лос Анджелис лейкърс\" сериозно беше засегнат от делото за изнасилване и скандалите с Фил Джаксън и Шакил О'Нийл, а на другата голяма звезда от миналогодишния драфт - Кармело Антъни от \"Денвър нъгетс\", е отредено да продължи марката \"Джордън\".\n\nДжеймс вече има собствена серия обувки - \"Еър зум\", чийто втори модел беше пуснат на пазара миналата седмица. В неговия случай \"Найки\" следва същата успешна формула, както при Джордън - да се покаже на публиката, че спортистът е помогнал в дизайна на продукта, носещ неговото име. Специалистите обаче подчертават, че в момента има прекалено много конкуриращи се модели, свързани с различни звезди на лигата. В началото на месеца \"Рийбок\" представи обувките на Яо Минг и третото поколение от серията на Алън Айверсън, а малко по-рано \"Адидас\" пусна четвърти модел от серията на Трейси Макгрейди. Ситуацията е много по-различна от лятото на 1984 г., когато \"Найки\" подписва първия си петгодишен договор с Джордън за 2.5 милиона долара. Тогава в НБА в сила е било правилото, че всички играчи в даден отбор трябва да носят не само еднакви екипи, но и еднакви обувки и червено-черният първи модел \"Еър Джордън\" предизвиква революция. Когато той е пуснат на пазара на 1 април 1985 г., очакванията са били до края на годината да бъдат продадени около 100 000 чифта. За по-малко от месец обаче в цялата страна са продадени 450 000 чифта на цена 65 долара, като само на шест тестови пазара приходите достигат почти 30 милиона долара. Месец по-късно Джордън е избран за \"Новак на годината\" в НБА и дава нов тласък на продажбите на \"Еър Джордън\", който се превръща в най-успешната марка на \"Найки\". \"Леброн може да носи пари на \"Найки\", както и Трейси - на \"Адидас\", но никой никога няма да бъде икона, каквото Майкъл беше и продължава да бъде, твърди пред ESPN бившият служител на \"Найки\" Сони Вакаро. Той беше прототипът и сега само правим негови копия.\"\n\nДжеймс обаче е убеден, че може да бъде уникален и да си извоюва собствено място. \"Виждам какво е направил Майкъл в продажбата на обувки и дрехи. Той е моделът как да се правят нещата, но аз се опитвам да го постигна по-рано\", казва младата звезда. Освен обувки Джеймс има в своята серия и много други артикули като дрехи и часовници, а \"Найки\" подготвя и специален MP3 плеър. \"Числата от маркетинга говорят сами за себе си, коментира играчът на \"Кливлънд\". Първият ми модел обувки се продава добре, а моята фланелка беше номер 1 по продажби в НБА за миналата година.\"","summary":"Звездата на \"Кливлънд\" пусна в продажба своя модел маратонки \"Еър зум\"","language":"bul"}
{"url":"https://www.dnevnik.bg/bulgaria/2010/08/31/953843_diankov_i_lekarite_shte_presmiatat_kolko_pari_sa_nujni/","title":"Дянков и лекарите ще пресмятат колко пари са нужни за болниците","date":null,"text":"Втора разширена среща на премиера Бойко Борисов с лекарското съсловие доведе до решението правителството и различни съсловни организации да се съберат и да пресмятат една или две седмици какви средства са необходими за болниците.\n\nНа \"Дондуков\" 1 днес се събраха представители на лекарския и зъболекарския съюз, на медицинските сестри, на пациентите, на синдикатите, министрите на финансите Симеон Дянков и на здравеопазването Анна-Мария Борисова и управителят на Националната здравноосигурителна каса (НЗОК) Нели Нешева, за да обсъдят проблема с липсата на пари за болниците и за спешната помощ.\n\n\"На тази среща министър-председателят пое задължението още от днес да се създаде работна група и да се направят точни сметки къде има недостиг на пари, на какво се дължи този недостиг и в рамките на следващата седмица да имаме още една среща пак при премиера. Той пое задължение на базата на тези изчисления, че за 2010 г. средствата за здравеопазване да бъдат не по-малко от средствата за 2009 г.\", каза финансовият министър Дянков. Борисов не пожела лично да коментира резултатите от срещата.\n\nДянков отказа да съобщи откъде ще дойдат допълнителните средства за НЗОК, ако въобще ще отпуснат допълнителни средства. Той е категоричен, че резервът на касата (около 1 млрд лв.) не трябва да бъде пипан.\n\nБюджетът на здравната каса за 2009 г. е 2 472 943 000лв., а за 2010 г. бяха заложени 2 519 211 000 лв.,като в края на последната парламентарна сесия депутатите гласуваха допълнително 220 млн. лв. за бюджета на НЗОК. За ноември и декември месец на 2009 г. обаче касата се разплати с болниците с бюджета за 2010 г. и затова на практика има намаление на средствата, напомниха от БЛС. По тяхна информация за двата месеца са изплатени 145 млн. лв. Като се извади тази сума от увеличения бюджет на касата за тази година пак се получават повече пари за тази година спрямо миналата.\n\nСпоред съсловните организации, които се срещнаха вчера с премиера и министрите, за здравеопазване до края на годината трябва да бъдат отпуснати още 200 млн. лв. Тяхното впечатление от срещата е, че правителството признава, че са нужни допълнителни пари за този сектор, но около 120 млн. лв. \"Разминаването идва оттам, че те работят с данни на хартия, а ние работим с нетните разходи\", обяви председателят на Българския лекарски съюз (БЛС) д-р Цветан Райчинов.Здравният министър Анна-Мария Борисов обяви след срещата, че нейното ведомство започва ревизия и ново остойностяване на клиничните пътеки. Преди година Дянков обяви, че започва остойностяване на пътеките. Според Анна-Мария Борисова за ревизията на пътеките ще е нужен около един месец и новите им цени ще влязат в сила от следващата година.\n\nПредседателят на Българския лекарски съюз (БЛС) д-р Цветан Райчинов обяви, че ако правителството изпълни обещаното на днешната среща, нужда от лекарски протести няма да има. \"Не съм уверен, че обещанията ще бъдат изпълнени, но съм оптимистично настроен.\n\nУправителят на здравната каса д-р Нели Нешева сподели идея да се търси коригиращ коефицент и по този начин да се плаща повече на болниците, които работят повече. Тя не успя да обясни какъв точно ще е този коефицент, защото тепърва щяло да се работи по него и той да бъде записан в нова наредба. \"По закона за бюджета на касата ние сме длъжни да делегираме бюджетите\", каза Нешева. С това тя индиректно призна, че болниците, които работят повече трупат загуби вместо да печелят. За този проблем БЛС говори от години. Ако правителството изпълни ангажимента си да плати на лечебните заведения за изработеното от тях, няма да има нужда от такъв коефицент, коментира председателят на БЛС Райчинов.\n\nЛидерът на СДС Мартин Димитров обяви вчера, че към финансовата и икономическата криза вече е добавена и здравна. Според депутата Ваньо Шарков (СДС) парите, събрани от здравни вноски, се използват за финансиране на други дейности.\n\nПодробности очаквайте по-късно на www.dnevnik.bg и утре във в. \"Дневник\"","summary":"Втора разширена среща на премиера Бойко Борисов с лекарското съсловие доведе до решението правителството да отпусне допълнителни средства за бюджета на Националната здравноосигурителна каса, за да се разплати с болниците.","language":"bul"}
{"url":"https://www.dnevnik.bg/print/arhiv_pari/2010/02/05/1364047_bulgariia_shte_bude_ikonomicheski_rai_za_snimane_na/","title":"България ще бъде икономически рай за снимане на филми","date":null,"text":"Господин Варод, какви проекти ще се реализират в киноцентър Бояна през 2010 г.?- В средата на март започва заснемането на продукцията \"Конан\". Снимачният му период е 12 седмици, а бюджетът на продукцията е 60 млн. USD. Тази година ще се реализира и българо-италианската продукция \"Сбогом, мамо\". Неин режисьор е Мишел Бонев, инвестицията е около 500 хил. EUR. През септември ще се снима и \"Рамбо 5\". Това са проектите, които са готови за заснемане, а за няколко други се доуточняват подробностите. Водят се преговори за четири италиански продукции, очакваме и проекти от Германия, Франция, Испания. Очертава се 2010 да бъде много натоварена и ползотворна година за киноцентъра.\n\nА каква беше 2009 г., имаше ли спад при проектите?- Въпреки кризата изминалата година беше добра. Направиха се няколко големи проекта. Един от тях е на австрийския режисьор Питър Уиър. Филмът се казва \"Завръщането\" с участието на Колин Фарел.\n\nИма ли проблеми, които пречат на развитието на филмовата индустрия в България?- Естеството на филмовия бизнес е такова, че той е там, където е икономически най-изгодно. В тази част на света има няколко държави, които са на едно равнище - Румъния, Чехия, Унгария, България и Турция. Има преференции, които доскоро се даваха от другите държави, а законодателството тук не ги предвиждаше. Това водеше до голямо изоставане. Сега тези специални законодателни инициативи се създават и тук. Те са свързани с предвиждането на т.нар. данъчен кредит. Това е гаранция за инвеститора от страна на държавата за възвръщаемост на определен процент от инвестицията, която прави. Например в Унгария след въвеждането на такъв закон филмовото производство е отчело ръст 2000% за една година. Това ще ни позволи да се конкурираме със съседните страни, защото икономически тук е много по-изгодно. България ще бъде най-доброто място за работа и ще излезем на световната карта.\n\nКои филми са най-сложни за заснемане?- Всеки филм е ангажимент, който трябва да бъде изпълнен. В него няма нищо лесно и той трябва да се приема сериозно. Като жанр екшън продукциите са най-трудни за снимане. В повечето случаи те изискват много специални ефекти, което затруднява и забавя изпълнението на продукцията. Вече масово започват да се правят триизмерни филми. Те от своя страна изискват по-различен реквизит и технически възможности.\n\nКолко хора са нужни за заснемането на един филм?- В една продукция средно участват около 150 души. От тях клиентът води около 10 и това са режисьор, оператор, дизайнер и някои актьори. Останалата част, която е 95% от екипа, се сформира и обучава тук. Работещите в Ню Бояна филм студио са между 500 и 1500 души в зависимост от броя на продукциите, които заснемат. А постоянно работещите в киноцентъра са над 400.\n\nИма ли и български продукции, които се снимат тук?\n\n- В момента се снимат около 8 български филма годишно. Докато студиото беше държавна собственост, оказваше много по-малка подкрепа на българските продуценти или режисьори. Печалбите на студиото не идват от българските продукции, но те са част от индустрията и трябва да се пазят. Ню Имидж оказва подкрепа не само на утвърдени български продуценти, но изцяло финансира и студентски проекти. Оказва много сериозна подкрепа на НАТФИЗ. За съжаление българските филми не са високобюджетни. Инвестициите в тях са между 500 хил. и 1.5 млн. лв. Важно е и пазарът да бъде отворен, да дава повече възможности за развитие, защото през последните 10 години едни и същи хора правят филми. Би трябвало да се стимулират младите творци. Така ще можем да гледаме модерни филми със съвременна тематика.\n\nКак държавата може да помогне на киноиндустрията?- Бизнесът няма нужда от правителствени пари. Най-важно и необходимо е да се гласува законът за данъчните облекчения. Това ще помогне за привличането на свежи капитали. Когато се привлекат големите имена от киното, те ще бъдат последвани от медиите и България ще получи световното внимание, което й е необходимо.\n\nКои филмови звезди очаквате да дойдат тази година?- В момента сигурните участници в бъдещите проекти са Скарлет Йохансон, Силвестър Сталоун и Никалъс Кейдж. А в бъдеще очакваме и всички останали световни звезди.","summary":"Българското кино има нужда от данъчни  облекчения, които ще привлекат свежи капитали, казва Дейвид Варод, изпълнителен  директор на Ню Бояна филм","language":"bul"}
{"url":"https://www.dnevnik.bg/print/arhiv_pari/1998/09/01/1458602_globalnite_sutreseniia_sa_predizvikatelstvo_kum/","title":"Глобалните сътресения са предизвикателство към пазарната догма","date":null,"text":"Казано по-просто, въпросът е доколко свободният пазар трябва да се поддържа на всяка цена, ако всичко, до което той води, са сътресения и икономическа несигурност за гражданите. Основната функция на правителствата навсякъде е да предпазват гражданите от несигурност, казва Джон Грей от London School of Economics. Според него режимът на глобалната либерализация, който възпрепятства правителствата да осигурят тази защита на гражданите си, създава условия за още по-голяма политическа и икономическа нестабилност.Предизвикателство пред свободния пазарСилата на неограничавания пазар и аргументът, че пълната свобода на търговията и на движение на капиталите е от взаимен интерес е теория, която се прие от повечето развити страни. Тази ортодоксална политика намери широко разпространение благодарение на препоръките на МВФ, Федералния резерв на САЩ и финансовите центрове Ню Йорк и Лондон. Сега когато събитията в отделни части от света преминават почти моментално часовите пояси и се отразяват върху здравето на останалите икономики, се събудиха съмненията дали тази ортодоксална политика не е обещавала повече, отколкото може да донесе. Критиците казват, че глобалният капитализъм е заприличал на казино, в което интернационални инвеститори постоянно прехвърлят капиталите си от едно място на друго в стремежа си да извлекат печалби от очаквани кризи или да избягат от техните разорителни последици. Все по-очевидно става, че силата на логиката сочи в обратната посока - към контролиране на капиталовите потоци. Свободното движение на инвестициите вече се поставя под съмнение дори от тези, които спечелиха най-много от него. Финансовият магнат Джордж Сорос например оспори мнението, че частния сектор е достатъчно прецизен при насочването на интернационалните инвестиционни фондове и предлага създаването на международна корпорация за застраховане на кредитите. Тя трябва да гарантира международните заеми за една държава, които са над определено ниво, смятано за приемливо. Кредитирането под това ниво няма да бъде застраховано.Изненадващо, дори такива стабилни инвеститори като Сорос попаднаха във водовъртежа, погълнал финансовия свят. Неговият Quantum Fund обяви наскоро загуби от 2 млрд. USD в резултат на разразилата се криза в Русия.Контролът върху движението на капиталите може да стане необходимостКоментирайки затрудненията в Източна Азия, американският икономист Пол Кругмън твърди, че поставянето на ограничения и контрола върху валутната търговия вероятно е единственият начин този регион да си осигури стабилност за достатъчно дълъг период, през който да сложи в ред финансовото си сътояние. И което е по-важно, Кругман сравнява опита на Китай с този на останалите азиатски страни. Защо Китай избягна в голяма степен последиците, които изпитаха неговите съседи, пита той. Защото успя да понижи лихвените равнища, вместо да ги увеличи въпреки фиксирания обменен курс. А причината да успее да го направи, е, че националната му валута е неконвертируема. Защитата на неконвертируемостта вдигна на пожар икономическите авторитети във Вашингтон и групата на седемте високо индустриализирани държави. Но експерти предупреждават, че подобна рецепта може би ще е необходима и на Русия, въпреки че ще донесе още по-големи притеснения на международните инвеститори. В крайна сметка може или да се остави финансовите сътресения да се задълбочат още повече и да нарасне рискът от опасна политическа нестабилност, или да се спре финансовата паника и да се осигури период на относително спокойствие. Колкото и да ми е трудно да го приема, определена форма на контрол върху капиталовите потоци може да се окаже необходима за повечето от икономиките в криза, каза наскоро европейски централен банкер. Някои аналитици смятат, че подобни рестрикции без съмнение ще представляват огромна крачка назад за икономиките на развиващите се страни. Нещо повече, има страхове, че подобни интервенционистични политики ще подложат на още по-силно изпитание и без това доста разклатеното доверие към държави като Русия и ще забавят скоростта на провежданите в тях икономически реформи.Въпреки тези опасения други експерти считат, че е дошло времето за алтернативни решения дори и те да изглеждат драконовски. Сегашната ситуация просто не може повече да се приема като алтернатива.Ако Азия не се съвземе бързо, може би сме изправени пред криза като голямата депресия от 30-те години, добавя Кругман. Екстремните ситуации изискват екстремни мерки.ФИНАНСОВИЯТ срив на нововъзникващите пазари навежда на въпроса за ползата от капитализма без ограничения и неговото прилагане при развиващи се страни, преживяващи икономически сътресения.","summary":"С острите критики към прилаганата от МВФ политика на затягане на коланите при икономики, страдащи от значителен отлив на капитали, икономистите отново повдигнаха тази тема. Някои от тях оспорват универсалността на прилагания модел на капиталистическа икономика, и по специално англо-американския подход, налаган от институции като МВФ. Вместо него те предлагат алтернативни модели, насочени към политика на ограничаване свободата на пазара и контрол върху капиталите, които може да се окажат по подходящи за страни, в които демократичното развитие все още е в сравнително начален стадий.","language":"bul"}
{"url":"https://www.dw.com/bg/%D0%B3%D1%80%D1%83%D0%B1%D0%B0-%D0%B8%D0%B3%D1%80%D0%B0-%D0%B1%D0%B5%D0%B7-%D0%BF%D1%80%D0%B0%D0%B2%D0%B8%D0%BB%D0%B0/a-17359792","title":"Груба игра без правила","date":null,"text":"В един петъчен ден директорът на Института за развитие на публичната среда Антоанета Цонева е неприятно изненадана от поканата да даде показания в отдел \"Убийства\" на Столичната дирекция на вътрешните работи (СДВР) заради жалба срещу нея. Подател е отговорният редактор на вестник \"Политика\" Кристи Петрова. Тя е изпратила до главния прокурор сигнал за психически тормоз, след като в два телефонни разговора Цонева се опитала да разбере защо се е превърнала в главен герой в серия от негативни публикации на вестника, без нито веднъж да е търсена за позиция.\n\n\"Не e имало физическа заплаха и аз съм го уточнила. Нямам никаква представа защо сигналът ми е разпределен в СДВР\", обяснява жалбоподателят Петрова. Преди това Цонева е прочела за себе си във вестник \"Политика\", че е \"кукловод\" на протестите, член на \"хора на омразата\", \"снежанка на олигарх\" и т.н. и се опитала да попита на какво основание са тези твърдения, защо не се спазват журналистическите стандарти и защо не е потърсена за коментар. След две позвънявания авторката се почувствала тормозена. Но историята не приключва дотук.\n\nАнтоанета Цонева дава показания пред разследващия и накрая е принудена да подпише предупредителен протокол, че по никакъв начин няма да упражни физическо насилие над г-жа Петрова, нито ще наеме други лица да го направят. Цонева е поискала в протокола да бъде уточнено, че все пак тя не е отправяла такива закани, нито е имала такива намерения, но получила категоричен отказ. \"След като мога да бъда обект на отдел \"Убийства\", значи ние живеем в \"1984\" на Джордж Оруел\", коментира Цонева. Според нея този случай показва \"колко те се страхуват от свободните граждани\".\n\nВестник \"Политика\" е част от \"Нова българска медийна група\", чийто собственик е Ирена Кръстева - майката на депутата от ДПС Делян Пеевски. Кръстева е и член на Българския медиен съюз (БМС), който на 18 декември прие своя Професионално-етичен кодекс. Единствената характеристика на този кодекс е, че е неоткриваем. Той не е публикуван никъде, нито е раздаден на работещите журналисти в изданията. Неизяснен остава и въпросът с правото на отговор, няма и работещ механизъм как засегнатите от публикации лица да търсят правата си.\n\nИзточници от БМС увериха, че в близките дни кодексът най-накрая ще бъде публикуван, а към него ще има и правилник, който предвиждал етична комисия, съставена от собственици, журналисти и независими членове. На теория оттук нататък всеки засегнат ще може да се обърне към бъдещата комисия, а докато тя заработи, всеки опит за търсене на правата може да завършва в отдел \"Убийства\" на МВР.\n\nУспоредно с този сюжет \"Медийна група България Холдинг\" (МГБХ), която издава вестниците \"Труд\", \"24часа\" и редица други, напусна Съюза на издателите в България – първата подобна организация, която бе напусната от много издатели в посока на новия БМС. \"Причината да напуснем Съюза на издателите е разединението на медийната общност, издателските войни и появата на втори етичен кодекс\", обясни управителят на \"МГБХ\" Венелина Гочева.\n\nИзразът \"медийни войни\" навлезе по време на публичното противопоставяне между кръга на Делян Пеевски и бившите собственици на \"МГБХ\" Любомир Павлов и Огнян Донев. Оттогава новият медиен съюз набъбва, а старият – оредява. Председателят на СИБ и съсобственик на \"Икономедия\" Теодор Захов коментира, че основната причина за напускането на Гочева е, че \"като член на СИБ има вероятност да се окаже в позиция на конфронтация със съюза на Делян Пеевски и контролираните от него издания и разпространителски фирми (напр. \"Лафка\"), което по обясними причини тя не желае да ѝ се случва\".\n\nВенелина Гочева обаче декларира, че изданията ѝ ще продължат да спазват правилата в приетия от СИБ Етичен кодекс на българските медии. По същото време екип на германско-френския телевизионен канал ARTE снима репортаж за протестите в България, в който Делян Пеевски е показан като символ на това, срещу което хората протестират. Следва изявление от майка му Ирена Кръстева, в което тя отхвърля изложените факти относно сина си, \"като на същия не е предоставено и дължащото му се в случая според журналистическите стандарти право на отговор\". Остава да видим дали в бъдещия професионално-етичен кодекс на Българския медиен съюз ще е предвидено право на отговор за засегнатите лица или това ще остане само претенция към другите.","summary":"Етичният кодекс на съюза на мнозинството български медии трябва да запълни вакуума, в който работят те. Сега писани правила няма, а опитът на всеки засегнат да потърси правата си може да завърши с разпит в полицията.","language":"bul"}
{"url":"https://www.dnes.bg/world/2016/09/02/evreiki-i-miusiulmanki-ot-izrael-v-hor-zashto-se-shumi-za-burkinite.314435","title":"Еврейки и мюсюлманки от Израел в хор: Защо се шуми за буркините?","date":null,"text":"В Израел, където, трябва честно да се признае, мюсюлманите и евреите не винаги са съгласни, те споделят общо недоумение и изненада от събития на отвъдния бряг на Средиземно море - кампанията на френски кметове да забранят на плажовете буркините - банските костюми, покриващи цялото тяло, пише Ройтерс.\n\nВърховният административен съд на Франция - Държавният съвет, отмени забраната, но кметовете на няколко крайбрежни градове заявиха, че няма да се съобразят със съдебното решение, твърдо решени да прекратят носенето на публични места на банските, създадени да отговарят на ислямските норми.\n\nТази политика се радва на известна обществена подкрепа, макар че провокира също възмущение и присмех от журналистите, които изтъкнаха иронията, че една либерална държава оспорва нормите на исляма, като нарежда на жените какво нямат право да носят.\n\nВ Израел може и да има дълбоки идеологически и политически различия между евреите и близо 20-процентното мюсюлманско малцинство, но никога не се е стигало до забрана на нечие облекло на религиозна основа.\n\n\"Странно е, че хората се мислят за толкова либерални и открити и въпреки това не могат да търпят другите религии и чувствата на другите хора\", каза Рути Соломон, израелска еврейка, която се наслаждаваше на слънцето на плажа в Тел Авив.\n\nЗад нея мюсюлманки, с тела и глави напълно покрити от облекла, подобни на буркини, играеха във водата или релаксираха на пясъка на фона на църковните камбанарии и минаретата на джамиите на близкия град Яфо.\n\n\"Чух какво се случва в Европа\", каза Шамс ад Духа Алаян, напълно покрита млада мюсюлманка, дошла на плажа от Ерусалим. \"Това е лична свобода. Ако искам да покривам тялото си, защо да не мога да го правя?\", попита тя.\n\nРазбира се, и Израел си има своите странности. Ултраортодоксалните евреи обичат морския плаж, колкото и всички останали, но мъжете и жените са разделени, като не само че имат сегрегирани плажове, но и редуват дните за къпане за жени и мъже.\n\nПосетихме ултраортодоксалния плаж северно от Тел Авив в женския ден. Посетителки пристигаха с препълнени автобуси, облечени в покриващи цялото тяло бански костюми, и през охранявания вход слизаха към плажа, скрит от любопитни погледи с висока ограда.\n\nАнат Яхав е изпълнителен директор SunWave UV Clothing - израелска компания, която произвежда т.нар. скромни бански (modest swimwear) за еврейки и мюсюлманки, и ги продава и в Израел, и в чужбина. По думите й мюсюлманките обикновено предпочитат бански, покриващи и главата, а еврейките - костюми, покриващи само тялото.\n\nИ в двата случая бизнесът процъфтява и тя не може да разбере защо на французите им е хрумнало да вдигат такава врява.\n\n\"Когато виждам какво се случва във Франция, си мисля, че ние тук сме доста по-здравомислещи\", каза тя през смях.\n\nКампанията във Франция срещу буркините последва серия смъртоносни атентати, извършени от ислямистки екстремисти, които изправиха обществото на нокти.\n\nМакар че посетителките на плажа в Израел симпатизират на французите за необходимостта от засилване на сигурността, те предупредиха, че целта няма да бъде постигната по този начин.\n\n\"Във Франция наистина има голям проблем, но французите трябва да се справят с реалния проблем, а не да се занимават с буркините по плажовете\", каза Ширан Рокбан, една от посетителките на плажа в Тел Авив.","summary":"Там никога не е имало забрана на облекло на религиозна основа | Dnes.bg","language":"bul"}
{"url":"https://www.dw.com/bg/%D0%B2%D0%B5%D1%87%D0%B5%D1%80%D0%B5%D0%BD-%D0%BE%D1%81%D0%B2%D0%B5%D0%B4%D0%BE%D0%BC%D0%B8%D1%82%D0%B5%D0%BB%D0%B5%D0%BD-%D0%B1%D1%8E%D0%BB%D0%B5%D1%82%D0%B8%D0%BD/a-2789070","title":"Вечерен осведомителен бюлетин","date":null,"text":"Европейската комисия иска да разбие енергийните концерни или поне да отнеме контрола върху техните мрежи. Евентуално раздробяване на енергийните фирми би било най-ефикасната предпоставка за повече конкуренция на пазара за електричество и газ , каза в Брюксел председателят на Европейската комисия Жозе Мануел Барозо. С оглед на съпротивата от Германия и други страни-членки Европейската комисия предложи допълнително и една алтернатива , според която концерните биха могли да запазят своите разпространителни мрежи , трябва обаче да предоставят своята администрация на независима фирма.Комисарката п въпросите на конкуренцията Неели Кроез окачестви енергийния пазар в Германия , които се доминира от смесени концерни , като параден пример за актуалните проблем.Германските домакинства плащат до 30 по –високи цени от потребителите във Великобритания , където енергийният пазар е раздробен.\n\nМеждународните мироопазващи сили ИСАФ и афганистанската армия предприеха нова офанзива срещу талибани в размирната провинция Хемланд , южен Афганистан В операцията участват около 2500 войници съобщи говорител на ИСАФ. Главната цел е бунтовниците да бъдат отблъснат от техните бази в окръга Герешк .\n\nГерманското правителство реши да продължи с още една година мандата за мисията на Бундесвера в Афганистан .На 12 октомври е заключителното гласуване в Бундестаг. Специалният пълномощник на ООН за Афганистан Том Кьонигс призова европейците да засилят военната си ангажираност в Афганистан заявявайки ч не може от една страна да се отправят критики срещу американците , които носят главното бреме и от друг страна да се отказва по-голяма ангажираност в рамките на международните мироопазващи сили ИСАФ.\n\nТрибунал под патронажа на ООН обвини днес Нуон Чеа във военни престъпления и престъпления срещу човечеството .Нуон Че бе политически идеолог и номер две в Червените Кхмери.82-годишният Нуон Чеа бе арестуван тази сутрин в дома му край границата с Тайланд и със самолет прехвърлен в столицата Пном Пен.Нуон Чеа минава за главен виновник за престъпленията на Червените Кхмери при диктатора Пол Пот , под чието господство между 1975 и 1979 година бяха убити около 1 милион и 700 хиляди души.\n\nБудистките монаси в Бирма продължават протеста срещу военното ръководство.В голям брой градове , между които Мандалай и столицата Рангун монаси организираха мирни шествия.Няколкостотин се събраха в Рангун пред затворената пагода Шведагон. Военното ръководство призна , че вчера в град Зитве , на около 560 километра западно от Рангун , срещу участващи в протестно шествие будистки монаси ,силите за сигурност употребили сълзотворен газ и отправили предупредителни изстрели тъй като демонстрантите започнали да буйстват.След повишаването на цените на бензина миналия месец срещу военните управници в Камбоджа се надига все по-голяма съпротива.\n\nИзраел реагира на почти всекидневните ракетни нападения от ивицата Газа.Контролираният от радикалната палестинска организация Хамас район бе обявен за вражеска зона от израелския кабинет за сигурност. Към съответните санкции спада прекъсване на снадбяването с енергия , вода и гориво.Това решение на Израел идва тъкмо по време на посещението на американската външна министърка , която в разговори с израелски и палестински политици иск да обсъди темата за заплануваната още за тази година близкоизточна мирна конференция.\n\nТурският правителствен ръководител Таип Реджеп Ердоган възнамерява да отмени забраната за носене на забрадки в университети в Турция. Пред вестник “ Файненшъл Таймс” Ердоган каза , че правото на по-високо образование не трябва да се ограничава върху облеклото на една жена.Сходно изявление направи и президентът Абдулах Гюл.Управляващата религиозно-консервативна Партия на справедливостта и развитието изготвя понастоящем нова конституция. Не е ясно дали тя ще включва също и премахване на забраната за носене на забрадки в турските университети.Решението по този въпрос щял да вземе Ердоган.\n\nПрезидентът на Киригистан Курманбек Бакиев свика референдум за нова конституция на 21 октомври. Според Бакиев промените засягали най-вече ролята на парламента .Парламентът щ има повече правомощия и ще бъде излъчван с избори по пропорционалната а не по мажоритарната система.","summary":"19.09.07","language":"bul"}
{"url":"https://www.dnevnik.bg/sviat/2020/01/08/4013887_sled_katastrofa_i_raketnit_udari_-_koi_spria_da_leti/","title":"След катастрофа и ракетни удари - кой спря да лети над Иран и Ирак","date":null,"text":"Няколко компании от гражданската авиация днес пренасочиха полетите си, минаващи през Близкия изток, за да избегнат евентуална опасност на фона на ескалацията на напрежението между САЩ и Иран.\n\nТова става и часове след като украински самолет със 176 души на борда се разби край Техеран малко след излитане, без да е ясна причината.\n\nОчаква се промените в маршрутите да създадат неудобство на близо 15 000 пътници дневно, да увеличат продължителността на полетите средно с 30 до 90 минути и да нанесат сериозни щети на авиационния сектор, твърдят анализатори.\n\nФренската авиокомпания \"Ер Франс\" (Air France), холандската Ка Ел Ем (KLM) и германската \"Луфтханза\" (Lufthansa) днес отмениха всичките си полети през Иран и Ирак до второ нареждане. \"Луфтханза\" анулира предвидения за днес полет от Франкфурт до Техеран и съобщи, че няма да изпълни и следващия си планиран полет (в събота) до Ербил в Ирак. По-късно германският превозвач обяви, че планира от четвъртък да възобнови маршрута си до Техеран, съобщи \"Ройтерс\".\n\nНискотарифният превозвач \"Уиз ер\" (Wizz Air) обяви, че от съображения за сигурност самолетите на авиокомпанията спират да летят над териториите на Ирак и Иран. Затова ще бъдат променени маршрутите на полетите по трасето от София до Дубай и от Будапеща до Дубай. Към момента няма отменени полети.\n\n\"Норуиджиън ер шатъл\" (Norwegian Air Shuttle) съобщиха, че търсят алтернативни маршрути от Скандинавието до Дубай.\n\nДубайската авиокомпания \"Емирейтс еърлайн\" (Emirates Airline) отмени обратен полет от Багдад, а \"Флайдубай\" (flydubai) от Обединените арабски емирства - до Багдад.\n\nАвстралийската \"Куонтас\" (Qantas) промени маршрута си Лондон - Пърт, заобикаляйки Иран и Ирак. Полетите си пренасочиха и Малайзийските, Сингапурските и Виетнамските авиолинии.\n\n\"Еър Канада\" (Air Canada) също направи промени.\n\n\"ИджиптЕър\" (EgyptAir) анулира от днес полетите си до Багдад за три дни, допълва \"Франс прес\".\n\nТайванската \"Чайна еърлайнс\" (China Airlines) също спря полетите си над двете държави.\n\nНай-големият полски въздушен превозвач ЛОТ (LOT) още през уикенда реши да не лети над Иран, избирайки други маршрути за полетите си от Варшава до Индия, Сингапур, Банкок и Шри Ланка.\n\nРуската служба за гражданска авиация \"Росавиация\", цитирана от световните агенции, препоръча на всички местни авиокомпании да не използват въздушното пространство над Иран и Ирак, както и над Персийския залив и Оманския залив заради рисковете за безопасността на международните граждански полети. След препоръката \"Аерофлот\" разработи нови алтернативни маршрути за полетите си, предаде ТАСС.\n\nПо-рано и Федерално управление за гражданско въздухоплаване на САЩ съобщи, че забранява на американските превозвачи да летят над Ирак, Иран, Оманския залив и водите между Иран и Саудитска Арабия.\n\nВсе още поне две казахстански авиокомпании - \"Еър Астана\" (Air Astana) и СКАТ (SCAT) - също обмислят да пренасочат или анулират полетите си над Иран след катастрофата на украински самолет, при която загинаха 176 души, допълва АП.\n\nАзербайджанската нискотарифна компания \"Бута еъруейз\" (Buta Airways) не планира да променя разписанието на полетите си по линията Баку - Техеран - Баку във връзка с катастрофата на украинския самолет в Иран, съобщи пресслужбата на Азербайджанските авиолинии, цитирана от ТАСС.\n\nВчера Международната асоциация за въздушен транспорт (IATA) съобщи, че е задействала международен екип за координация и комуникация между авиокомпании и държави. Координационният екип, който се ръководи от IATA и Международната организация на гражданската авиация (ICAO), е активиран като стандартна предпазна мярка, обясниха институциите пред \"Ройтерс\".\n\nАвиационната агенция на ООН наблюдава стратегическото въздушно пространство над Иран и Ирак, а Асоциацията за международен въздушен транспорт също разпространи изявление, напомнящо на страните по света, че са длъжни да съобщят на гражданската авиация за потенциални опасности.","summary":"Очаква се промените в маршрутите да създадат неудобство на близо 15 000 пътници дневно.","language":"bul"}
{"url":"https://www.dw.com/bg/%D0%BA%D0%B0%D0%BA%D0%B2%D0%BE-%D0%BD%D0%B8-%D0%BA%D0%B0%D0%B7%D0%B2%D0%B0-%D1%81%D0%BB%D1%83%D1%87%D0%B0%D1%8F%D1%82-%D0%B2%D0%BE%D0%BB%D0%B3%D0%B8%D0%BD/a-17927282","title":"Какво ни казва случаят ′′Волгин′′","date":null,"text":"„Българското национално радио свали предаването на Волгин“ - така звучаха заглавията, с които голяма част от медиите информираха за програмните промени в общественото радио в навечерието на предсрочните избори. Последва и декларация на 16 популярни български журналисти в защита на Петър Волгин, които настояха за „незабавно връщане на „Деконструкция” (така се казва предаването на Волгин - б.а.) в ефир и прекратяване на политическия натиск върху предаването и неговия водещ\". Петър Волгин е познат с понякога крайните си проруски и антизападни изказвания. Именно това го откроява сред останалите в ефира и му печели както верни почитатели, така и остри критици.\n\nКогато един журналист говори последователно срещу онези, които протестират срещу кабинета „Орешарски“, а малко след оставката предаването му е свалено от ефир, това лесно може да бъде квалифицирано като цензура. Но проблемът е доста по-голям и нито започва, нито свършва със случая „Волгин“. БНР сваля по време на предизборната кампания емблематични предавания като „Неделя 150“, „Събота 150“, „От петък до петък“. Общественото радио обясни тези промени с „депозираното в ЦИК Споразумение с представители на партиите, коалициите и инициативните комитети“. Никъде в този документ не присъстват имената на конкретните предавания, но публикуваните на сайта на ЦИК „Правила за отразяване от БНТ и БНР...“ съдържат в себе си формалния „картбланш“ за подобни действия: „Българската национална телевизия и Българското национално радио следва да предприемат организационни мерки за недопускане на нелоялно предизборно съревнование в други свои рубрики, извън определените програми и предавания за тази цел“.\n\nТози текст е широко отворената врата за разчистване на сметки и налагане на цензура в обществените медии. С тази формулировка може да се оправдае абсолютно всяко решение на абсолютно всеки директор. Конкретният резултат е, че точно преди изборите слушателите на радиото, за което плащат с данъците си, ще бъдат лишени от сериозни публицистични предавания. Защото така са поискали партиите. Сега няма въпроси, няма журналистическа преценка, но пък има комфорт за политиците.\n\nПроблемът с изпразването от съдържание на БНТ и БНР в предизборен период не е от днес. В името на т.нар. „обективност“ зрителите и слушателите на практика са лишени от правото си да бъдат информирани. Така например новинарските емисии не съобщиха абсолютно нищо за последните развития в Реформаторския блок, които бяха водеща политическа новина за частните медии. Причината е, че всяко споменаване на политическа сила извън платените форми е немислимо по време на кампания. И ако конкретната партия не прецени, че е важно да си плати, за да покаже на публиката дадено събитие, това събитие няма да бъде представено на зрителите и слушателите на обществените медии. Дори когато става дума за наистина важна новина.\n\nПричините за този проблем се коренят и в законодателството. Законът за радиото и телевизията задължава БНТ и БНР да сключват споменатото вече споразумение с участващите в изборите партии. Законът задължава и Съвета за електронни медии да провежда „специализиран мониторинг“ на изпълнението на тези споразумения. Изборният кодекс пък има над 10 члена, които регламентират всички форми на присъствие на кандидатите в ефира на обществените радио и телевизия. Колкото и ограничения да налагат тези закони на ръководствата на БНТ и БНР, толкова и широко поле за лична преценка им оставят. И по неписано правило решенията в стил „да нямаме главоболия“ се оказват много привлекателни по време на предизборна кампания. Накрая всички са доволни - и партиите, и ръководствата на медиите. Е, остават слушателите и зрителите, но те никога не са били важни в тази игра.\n\nТака по време на избори обществените медии се превръщат в агиттабла, където всяка партия закача своя плакат, кандидатите могат да кажат в ефир, че Земята е плоска, стига да си платят, а насреща си нямат журналист, който да попита „Сигурни ли сте?“. Резултатът от всичко това е следният: БНТ и БНР определено изпълняват някакви функции по време на предизборната кампания, но тези функции със сигурност не са обществени.","summary":"За да спази законите, но и за да си няма главоболия по време на предизборната кампания, БНР свали от ефир някои от най-емблематичните си предавания - например \"Деконструкция\" на Петър Волгин. За какво говори това?","language":"bul"}
{"url":"https://www.dw.com/bg/%D0%B0%D1%80%D1%85%D0%B0%D0%B8%D1%87%D0%BD%D0%B8%D1%82%D0%B5-%D0%B4%D1%8A%D1%80%D0%B6%D0%B0%D0%B2%D0%B8-%D0%B8-%D0%B4%D0%B8%D0%B3%D0%B8%D1%82%D0%B0%D0%BB%D0%BD%D0%B8%D1%82%D0%B5-%D1%82%D1%83%D0%B7%D0%B5%D0%BC%D1%86%D0%B8/a-5916267","title":"Архаичните държави и дигиталните туземци","date":null,"text":"В Германия Google Street View предизвика бурни дискусии, но в интернет се водят още много битки около личните данни, около информациите и начина за тяхното транспортиране. Може да се каже, че Световната информационна война вече е избухнала. И на барикадите са не само концерните-гиганти Гугъл, Майкрософт или Фейсбук. Властелините на дигиталния свят вече кръстосват мечове с властелините на реалния свят – води се битка за икономическа и политическа власт. Националните държави са в клинч с информационните гиганти, държавните институции са се хванали за гушата с частните фирми: това са конфликтите, които предопределят бъдещето.\n\nНационалните държави в клинч с онлайн-гигантите\n\nБойните полета са пръснати по цял свят\n\nСаудитска Арабия, Кувейт и Индия се опитват да принудят производителя на смартфоните „Блекбери” да разхлаби кодировките на електронната поща. В Китай Гугъл непрекъснато има ядове с цензурата, в Южна Корея полицията претърсва офисите на компанията. В Холандия току-що наложиха забрана на частните онлайн-казина. А САЩ планират по-строг контрол над цялата мрежа. В момента многобройни държави се опитват да вкарат виртуалния свят в усмирителната риза на своите правни или морални стандарти, на своята логика или просто на претенциите си за власт и контрол. Но тези опити са обречени на провал, просто защото мрежата не е същото като териториалните държави.\n\nОсновните характеристика на държавата са население, територия и власт. В мрежата обаче няма „национално население”. Така наречените digital natives, дигиталните туземци, са истински хора от Сидни, Париж или някое берлинско предградие. В мрежата няма и национална територия, там са навързани компютри от цялото земно кълбо, между които пътешественикът се движи без никакви паспортни проверки. Докъде да се простира държавната власт при това положение? Нима е допустимо китайските власти да нареждат на германски граждани как да се държат в интернет?\n\nВ световната мрежа няма национални територии\n\nЗа дигиталното копие на разпокъсания свят\n\nДа, в много случаи приоритетите на националните държави са смислени и логични. Държавите могат например най-ефективно да защитават правата на малцинствата и да пазят слабите. Кой ли би възразил против борбата на държавите срещу детската порнография? Тоест, интернет не може да остане територия на пълното беззаконие. Само че рамката може да се сглоби не от отделни държави или фирми, а от всички заедно.\n\nНастоящата борба за надмощие в информационното пространство напомня на многобройните конфузни опити на отделни държави индивидуално да решават глобални проблеми. Например, бягството от данъчно облагане или климатичните промени. Ако отново допуснем същата грешка, световната мрежа може скоро да се разпадне на множество дребни мрежички под национален контрол, които ще бъдат дигитално копие на разпокъсания реален свят. За да се предотврати този ефект ни трябват международни стандарти, които да се родят в резултат от демократични и законосъобразни решения. За да може в бъдеще свободата на информацията да е поне толкова надеждно защитена, колкото днес са междудържавните граници.","summary":"Световната информационна война вече е факт. Нито онлайн-гигантите, нито националните държави са в състояние самостоятелно да решат конфликтите в световната мрежа. Това може да стане само с общи усилия.","language":"bul"}
{"url":"https://www.dw.com/bg/%D0%BD%D0%B0-16-%D1%8E%D0%BD%D0%B8-%D0%B2-%D0%BA%D0%B0%D1%81%D0%B5%D0%BB-%D1%81%D0%B5-%D0%BE%D1%82%D0%BA%D1%80%D0%B8%D0%B2%D0%B0-%D0%B8%D0%B7%D0%BB%D0%BE%D0%B6%D0%B1%D0%B0%D1%82%D0%B0-%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B0/a-2595285","title":"На 16 юни в Касел се открива изложбата Документа","date":null,"text":"Всичко започва по идея на един професор по изкуствата от Касел. Желанието на Арнолд Боде е да се организира изложба на съвременно изкуство – изкуството, забранявано от националсоциалистите. Пикасо, Матис, Сезан, но и германски творци като Оскар Шлемер, Вилхелм Лемброк и Ханс Арп са в центъра на изложението. Първото издание на Документа, както кръщава Боде своя проект, се провежда през 1955-та година:\n\nУбедена съм, че самият той се е надявал да постигне нещо забележително. Но тогава малцина са допускали, че големият успех ще доведе дотам да има и втора документа, и следващи.\n\nКарин Щенгел е ръководителка на архива на Документа – където са събират фотосите и писмата, а и се публикуват статии за историята на изложението. Първото му издание е посетено от 130 хиляди души, на второто акцентът е поставен върху абстрактната живопис. Но Документа е известна не само заради произведенията, които представя, но и заради начина на представяне. В изложенията през 50-те и 60-те години Арнолд боде включва декоративни елементи като завеси или фонове от различни цветове и материали, за да постави изкуството на сцена. Той работи с витрини и отворени пространства, със светлинни инсталации и временни разделителни стени. Експонатът трябва да е в центъра на специално оформено пространство, за да изпъква максимално.\n\nГолемият пробив в историята на Документа се състоява през 1972-ра година с назначаването на Харалд Сцееман за художествен ръководител. Той не само организира представянето на творби на модерното изкуство, но и развива своя концепция под мотото “Допитване до реалността – днешните художествени светове”:\n\nПод ръководството на Харалд Сцееман се стигна до огромни промени. Той излага творби на душевноболни хора, заглавни страници на Шпигел, плакати, кич, т.е. области, които до момента нямат никаква стойност в изкуството, а той ги поставя наравно с картините, създадени от художниците по онова време. Фотореализмът, например, е течение, което тогава е много важно. Той излага и минималистични творби, и пърформанс, и видеоизкуство. Когато днес погледнем на писанията в пресата за петата Документа можем веднага да установим, че характерът на изложението се е оказал скандален за мнозина.\n\nКато и следващите издания ни най-малко не са лишени от зрелищни прояви. На шестата Документа през 1979-та година Йозеф Бейнс пуска мед да тече през тръби в музея Фридрисианум, а Валтер де Мария пробива за своя така наречен “Земен километър” 1000 метра дълбока дупка в земята, която след това запълва с метал. Целта е – изкуството да въздейства на обществеността.\n\nКритиците, обаче, оценяват състоялата се през 1992-ра година Документа вече като твърде популистка, затова и следващите ръководители на изложението залагат отново по-интензивно на теоретическата надстройка. Икономическият директор Бернд Лайфелд е най-доволен от значителните приходи – щом последното издание на Документа е посетено от 650 хиляди души:\n\nДокумента е всъщност забележителна хибридна институция. Тя е от една страна мерило за света на изкуството и за експертите, от друга – най-голямата публична проява в сферата на съвременното изкуство. Затова трябва да се отчитат и двата фактора, когато се организира изложението, би било твърде елемнтарно да се каже, че е бил постигнат успех щом посетителите са били много. Моята цел е през следващите години да имаме толкова много посетители, колкото последния път плюс един – за да се покаже, че има увеличение, което, обаче, не е безкрайно.\n\nМеждувременно Документа се е превърнала в доста скъпоструваща инициатива – за тазгодишното издание са нужни 19 млн евро, половината от които би трябвало да дойдат от входните билети и средствата от спонсори.\n\nВъв времената на глобализацията изкуството отново заема и своето политическо място. Без подробните анотации в каталозите и изложбите произведенията на художниците и теориите на изкуствоведите биха били неразбираеми. От 10-тата Документа насам изложението е станало глобално и днес с право може да се нарече “Световно изложение на съвременното изкуство”. Сред участниците са и творци от Китай, и техни колеги от Африка и Латинска Америка.","summary":"Най-голямото в Германия изложение на съвременното изкуство се провежда на всеки пет години","language":"bul"}
{"url":"https://www.dw.com/bg/%D0%B7%D0%B0-%D0%BA%D0%BE%D1%81%D0%BE%D0%B2%D0%BE-%D0%B8%D0%B4%D0%B2%D0%B0%D1%82-%D1%82%D0%B5%D0%B6%D0%BA%D0%B8-%D0%B2%D1%80%D0%B5%D0%BC%D0%B5%D0%BD%D0%B0/a-39213771","title":"За Косово идват тежки времена","date":null,"text":"Такава е реалността в Косово, независимо дали ни харесва или не: националистическа, радикална, потискаща. Резултатите от изборите ясно показват какви са настроенията сред обществото, какви са проблемите и какво спешно трябва да се промени. Повечето имащи право на глас - близо 60% - изобщо не отидоха да гласуват. А това означава, че хората са отчаяни и все по-малко вярват на обновителните сили на демокрацията и на нейните политически елити. А онези, които все още участват в избори, дават гласа си за все по-националистически и радикални сили. На тези избори победиха партии и коалиции, които все по-малко са готови на компромиси.\n\nЧасът на бившите командири от АОК\n\nСтана ясно, и то по-категорично от когато и да било преди, че думата сега ще имат бивши лидери на Армията за освобождение на Косово (АОК). Рамуш Харадинай навярно ще е новият премиер на страната, а Хашим Тачи – новият президент. Така двама бивши командири на АОК ще заемат двата най-важни политически поста в младата държава.\n\nТова обаче не бива да ни заблуждава, че хора като тях няма да бъдат принудени да дават показания пред новия Трибунал за военните престъпления в Косово. Ако наистина се стигне до обвинения срещу въпросните политици, техните привърженици от коалицията ПАН, победила на изборите, ще се възползват от целия потенциал за мобилизация на масите, предизвиквайки прояви на солидарност и масови безредици.\n\nС премиер като Харадинай, мъчителният и бездруго диалог между Белград и Прищина, отнасящ се най-вече до подобряването на ситуацията за сръбското малцинство, ще стане още по-труден. Белград настоява да му бъде предаден Харадинай, който беше задържан във Франция въз основа на сръбска заповед за арест. Засега Белград категорично отказва да води пряк диалог с него, а брюкселските посредници ще са принудени да правят редица компромиси пред Белград и пред Прищина – които едва ли ще са от полза за демокрацията в Косово, а и в Сърбия.\n\nНо дотам има да се измине още дълъг път, защото коалицията на Харадинай - ПАН, в която освен неговата партия \"Алианс за Косово\" влизат още Демократическата партия и \"Инициатива за Косово\" едва ли ще успее лесно да състави коалиционно правителство. Причината – разногласията сред политическите представители на албанското мнозинство. А вторият в изборите, който е и същинският победител сред представителите на албанското население - \"Самоопределение\" - е радикално опозиционна партия. Бившето протестно движение удвои резултата си спрямо този от 2014 година. Това е партията на младите хора, на онези, които са против истаблишмънта. И тъкмо тя отхвърля възможността за коалиция с хората на Харадинай, защото смята лидерите на този съюз за корумпирани и престъпни и би желала да ги види зад решетките.\n\nС огромно самочувствие и въодушевление представителите на ПАН и на \"Самоопределение\" отпразнуваха изборните си резултати по улиците на косовските градове. Именно тези два блока ще определят съдбата на Косово в непосредствено бъдеще. Всички останали партии, включително и тези на етническите малцинства, които по конституция имат право да участват в правителството, ще играят само второстепенна роля.\n\nПредизвикателствата пред политиката в Косово са огромни. Международната общност настоява да се подобри разбирателството със сръбското малцинство, да се задвижи диалогът с Белград, да се постигне напредък при определянето на границата между Косово и Черна Гора и не на последно място да се подобри борбата срещу организираната престъпност.\n\nМеждународната общност обаче проигра голяма част от своя кредит на доверие през последните години и загуби голяма част от влиянието си, включително и поради това, че откритите въпроси за статута на Косово, а и за европейската перспектива на страната отдавна тъпчат на място. Това е добре известно както на ПАН, така и на \"Самоопределение\", които биха могли по всяко време да се възползват от отчаянието и страховете на албанското мнозинство, за да предизвикат размирици. Лидерите на двете формации, които събраха най-много гласове на изборите - Харадинай и Курти - сега ще носят и основната отговорност за това Косово да продължи по пътя на мирното и демократично развитие.","summary":"На парламентарните избори в Косово има двама победители: и двамата са от средите на националистите. Едно е ясно: на бедняшката колиба на Европа ѝ предстоят трудни и размирни времена, предрича Аделхайд Файлке.","language":"bul"}
{"url":"https://www.dw.com/bg/%D1%82%D0%B5%D1%80%D0%BE%D1%80%D0%B8%D1%81%D1%82%D0%B8-%D0%BF%D0%B0%D1%86%D0%B8%D1%84%D0%B8%D1%81%D1%82%D0%B8-%D0%B1%D0%B5%D0%B6%D0%B0%D0%BD%D1%86%D0%B8/a-18855031","title":"Терористи, пацифисти, бежанци","date":null,"text":"Изобщо не е изненадващо, че политиците от голямата коалиция в Германия предупреждават да не се смесват темите за тероризма и бежанците. Защото се опасяват, че това може да обърне обществените нагласи, каквато опасност съществуваше още преди атентатите в Париж.\n\nВ обществото отслабват разбирането и подкрепата за тъй наречената \"култура на гостоприемство\", която отстъпва място на загрижеността, че Германия няма да се справи с огромните предизвикателства от преселението на толкова много хора. Към тях спадат поддържането на правовия ред и вътрешната сигурност. През последните месеци обаче германската държава изглеждаше най-уязвима тъкмо в тези области, което е крайно нежелателно, особено пък във времена на терор.\n\nВярно е, че много от идващите в Германия мигранти бягат от същото онова чудовище, което е отговорно за клането в Париж и много други кръвопролития. И държавата трябва да им предостави закрила. В Германия обаче дойдоха не само бягащи от войната и изнасилванията жени и деца. Пристигаха и продължават да пристигат и стотици хиляди млади мъже, много от които не са регистрирани никъде. А не всички от тях са пацифисти. Засега не е известно също така сред тях да има и терористи. Във всеки случай властите твърдят, че атентаторите предпочитат други пътища, което обаче е още по-обезпокоително.\n\nИздирваният за атентатите в Париж Абдеслам Салах\n\nИлямистките терористични групировки вербуват бойци за своята световна война от нов тип все по-често директно на Запад. В онези паралелни светове, които очевидно не могат да бъдат надлежно контролирани нито във Франция, нито в Германия. Този прилив на свежи сили (млади мъже-мюсюлмани) ще обогати допълнително тяхната среда, която дотук е излъчила достатъчно много джихадисти и техни поддръжници. А опасността, произтичаща от тъй наречения \"домашен\" тероризъм, ще расте с всеки следващ млад мюсюлманин, който се поддаде на мощната, също и в Германия, пропаганда на войнстващия ислям.\n\nОпити за замъгляване на дебата\n\nСега управляващата в Германия коалиция иска да предпази мигрантите от тази пропаганда чрез тяхната бърза интеграция и възпитание. Опит, който заслужава похвала, защото в крайна сметка борбата срещу ислямизма може да бъде спечелена само в главите на хората. Дали обаче това ново мисионерство ще се окаже по-продуктивно от това, което познаваме от близкото минало? Дали ще бъде по-успешно от това във Франция? Във всеки случай си пожелаваме това да е така. Но съществуват и сериозни съмнения.\n\nПредупрежденията на голямата коалиция в Берлин да не се смесват темите за тероризма и миграцията, въпреки че те са свързани в много отношения, целят да предотвратят политическия туризъм и изострянето на вътрешнополитическото противопоставяне. Доста често обаче подобни поучения постигат точно обратния ефект. Те са опити за омаловажаване или направо за отричане на съществуващите проблеми. Шефът на Протестантската църква призова германците да не се оставят настоящата дискусия \"да им замъглява погледа\". Ясно е кого той има предвид. Когато обаче стане дума за опити за завоалиране на бежанския дебат, много граждани се сещат най-напред за управляващата в Берлин коалиция.","summary":"Нима всички мигранти са терористи? Не, разбира се. Но не всички от тях са и пацифисти, пише в коментара си във ФАЦ Бертолд Колер.","language":"bul"}
{"url":"https://www.dw.com/bg/%D0%B8%D0%B7%D1%80%D0%B0%D0%B5%D0%BB-%D0%B8%D0%BC%D0%B0-%D0%BF%D1%80%D0%BE%D0%B1%D0%BB%D0%B5%D0%BC-%D0%B3%D0%BE%D0%BB%D1%8F%D0%BC-%D0%BF%D1%80%D0%BE%D0%B1%D0%BB%D0%B5%D0%BC/a-18639909","title":"Израел има проблем. Голям проблем.","date":null,"text":"Шокът и отвращението са истински. Възмущението звучи от сърце, а осъдителните думи – убедително. Израелското правителство действително е потресено от насилията, които наскоро извършиха еврейски екстремисти. Но едва ли е много изненадано. Един ортодоксален евреин нападна с нож участниците в гей-парад в Ерусалим, а други екстремисти подпалиха палестинска къща и убиха дете, но това е просто трагичният апогей на един отдавнашен процес. Престъпления, подбудени от сляпа омраза, са извършени от ултра-правоверни евреи и религиозни фанатици, които отчасти са стари познайници на полицията. Тези хора не се колебаят да употребят насилие, за да наложат своите расистки и човеконенавистни възгледи, които са резултат от религиозно помрачение. Крайно време беше и правителството най-после да нарече нещата с истинското им име. Част от кабинета вече заговори за „еврейски тероризъм” – и този факт не бива да се приема като нарушаване на някакво велико табу.\n\nТерористи има навсякъде по света. Чудно ли е тогава, че терористи има и вътре в еврейско-израелското общество? Макар че е дясно-религиозно, правителството изобщо не носи вина за този тероризъм. В същото време обаче много е важно как властта ще подходи към терористите. В миналото политиката и правосъдието бяха прекалено благосклонни към екстремистите. Защото вече от много години радикализирани еврейски заселници на Западния бряг на Йордан извършват нападения срещу цивилното палестинско население, но тези нападения обикновено остават без никакви последствия. Следствието в общия случай достига до задънена улица, обвинения почти никога не се повдигат, а присъдите са голяма рядкост. С други думи: правосъдието мери с двоен аршин.\n\nКакво ли ще се случи днес? Досега правителството сякаш не може да измисли нищо повече от това да осъди с общи приказки атентатите и да оповести незабавни мерки. Според една от тях, занапред и евреи, заподозрени в такива престъпления, могат да попадат в така наречения „административен арест”. Но това решение е неправилно. Административният арест, който досега беше прилаган единствено спрямо палестинци, трябва всъщност да бъде изцяло отменен. Той предвижда заподозрените да се задържат за неопределено време без съдебен процес и дори без да им се обяснява в какво ги обвиняват и според какви доказателства. Подобна практика очевидно нарушава по недостоен начин основните човешки права в една демократична правова държава. Ако занапред правителството наистина реши да прилага административния арест и към еврейски терористи, това просто ще бъде борба срещу едно зло с помощта на друго зло.\n\nЛипсва обща позиция срещу екстремизма\n\nВсъщност израелските органи на реда нямат нужда от никакви допълнителни правомощия. Трябва им само юридическа и политическа подкрепа. Ако големите партии трайно се обединят в обща позиция срещу екстремизма, това ще даде много силен сигнал в борбата срещу вътрешните врагове. За жалост израелската политика не е в състояние да постигне такъв консенсус. Дясно-религиозната правителствена коалиция, в която влиза и партията на крайно ортодоксалните заселници, няма да застане на подобна позиция. Политици от тази коалиция през последните години многократно правят агресивни изказвания по адрес на палестинците, насъскват срещу хомосексуалните (независимо дали са араби или евреи) и по този начин подготвят почвата за насилията, извършвани от екстремистите.\n\n„Терорът си е терор, независимо срещу кого е насочен” – каза премиерът Нетаняху, но мнозина от неговата коалиция все още гледат другояче на нещата. Всъщност, и самият Нетаняху доскоро не смееше да говори за еврейски тероризъм срещу палестинците и хомосексуалните. Пък то става дума дори за нещо много повече: екстремистите изобщо не признават държавата Израел и нейното правителство. Те презират цялата система и са готови да се борят срещу нея, за да я съборят.\n\nДосега правителството не взимаше тази опасност особено на сериозно. Лошо би било обаче, ако се окаже, че сегашното осъждане на еврейския терор е само временна и конюнктурна реакция, а в дълбочина нещата си остават непроменени.","summary":"Радикални правоверни евреи тероризират палестинците и хомосексуалните в Израел. Премиерът Нетаняху пръв ги осъди и заговори за „еврейски тероризъм”. Но това още нищо не значи, коментира Тим Асман.","language":"bul"}
{"url":"https://www.dw.com/bg/%D0%B8%D1%80%D0%B0%D0%BA-%D0%BB%D0%B8%D0%B2%D0%B0%D0%BD-%D0%BF%D0%B0%D0%BB%D0%B5%D1%81%D1%82%D0%B8%D0%BD%D1%81%D0%BA%D0%B8%D1%82%D0%B5-%D1%82%D0%B5%D1%80%D0%B8%D1%82%D0%BE%D1%80%D0%B8%D0%B8-%D1%81%D0%B0%D1%89-%D0%B2%D1%8A%D0%BE%D1%80%D1%8A%D0%B6%D0%B0%D0%B2%D0%B0%D1%82-%D1%82%D1%80%D0%B8%D1%82%D0%B5-%D0%BD%D0%B0%D0%B9-%D0%B3%D0%BE%D1%80%D0%B5%D1%89%D0%B8-%D0%BA%D0%BE%D0%BD%D1%84%D0%BB%D0%B8%D0%BA%D1%82%D0%B0-%D0%B2-%D0%B1%D0%BB%D0%B8%D0%B7%D0%BA%D0%B8%D1%8F-%D0%B8%D0%B7%D1%82%D0%BE%D0%BA/a-2612657","title":"Ирак, Ливан, палестинските територии - САЩ въоръжават трите най-горещи конфликта в Близкия Изток","date":null,"text":"�ротвори най-вече столицата Багдад, е засега безуспешна. Американският президент прибягва освен това до стратегия, която още под ръководството на предишни американски правителства доказа вече несъстоятелността си. Понастоящем САЩ доставят на сунитски групировки в Ирак оръжие и оборудване, за да поемат те в свои ръце борбата срещу Ал Кайда. Политика с фатални последствия – констатира в коментара си Карстен Кюнтоп.\n\nСблъсъците между Хамас и Фатах в палестинските територии, битките между армията и ислямистите в Ливан и борбата между шиити и сунити в Ирак – тези конфликти има всъщност един единствен общ знаменател и това е фактът, че са подклаждани активно от САЩ и техните съюзници посредством оръжейни доставки, пари и политическа подкрепа. В палестинските територии движението Фатах на президента Махмуд Абас все още не се е примирило с поражението на изборите в началото на 2006-та година. САЩ, Йордания и Египет подкрепят през цялото това време Фатах, доставяйки й оръжие и бойкотирайки победителят на изборите - Хамас. Така че не е учудващо, че ламтежът за власт в палестинските територии доведе до истинска гражданска война. В Ливан армията обсажда вече седмици наред палестински бежански лагер, в който се укриват няколкостотин ислямистки бойци. По всичко изглежда, че до скоро групировката Фатах ал Ислам е била финансирана от Саудитска Арабия и то в рамките на нова политическа стратегия, при която САЩ и техни съюзници в Персийския залив подкрепят сунитски бунтовници в Ливан, за да бъдат те поставени като един вид противотежест на шиитите в страната, тоест на Хизбула. В замяна на това от тях се очаква лоялност към семейство Харири. Тази нова посока на американската политика в Близкия Изток разкри неотдавна известния американски журналист Сеймър Хърш. Също в Ирак САЩ снабдяват с оръжие и оборудване сунитски бойци, с надеждата, че те ще поемат вместо тях борбата срещу терористите на Ал Кайда. Подкрепата е предназначена за отцепили се от бунтовниците сунити в провинция Анбар, но и в други региони на Ирак. Представители на американската армия на място взимат решението за това кой ще бъде снабдяван в бъдеще с оръжие и оборудване, естествено срещу обещанието, че от тук нататък ще се бори на страната на САЩ. Тази нова стратегия е наивна, тъй като е само въпрос на време, кога щедро раздаваните понастоящем оръжия ще попаднат в лоши ръце и ще бъдат насочени срещу американски войници или шиити вместо срещу терористи. Или с други думи: в ивицата Газа САЩ подкрепят подкупно политическо движение, прогонено от властта по силата на демократични избори. В Ливан те оказват подкрепа на правителство, което отдавна вече не е легитимно, тъй като е загубило доверието на най-голямата народностна група в страната. А в Ирак се доставят оръжия на съмнителни групировки, с наивната надежда, че именно те ще омиротворят страната. Съзнателно или не САЩ подклаждат трите най-горещи конфликта в Близкия Изток. На всичкото отгоре американският президент Джордж Буш интерпретира сложните многопластови конфликти в региона като епична битка между доброто и злото. Той застава на страната на тези, които по негова преценка са добрите, вместо да насърчава баланса и разбирателството, а това ще изиска от хората в региона още повече жертви.","summary":"Особено след препоръките на специалната комисия Бейкър-Хамилтън за нова посока на американската политика в Ирак, стана ясно, че президентът на САЩ Джордж Буш не е склонен да приема каквито и да било съвети. Вместо – както препоръчано от комисията Бейкър-Хамилтън – да изтегли американските части от Ирак, Буш изпрати в страната още американски войници. Новата концепция за сигурност обаче, имаща за цел да ом","language":"bul"}
{"url":"https://www.dnevnik.bg/print/arhiv_pari/2004/10/01/1594856_bloomberg_se_nujdae_ot_svoia_suzdatel/","title":"Bloomberg се нуждае от своя създател","date":null,"text":"Към края на 2003 г. според Inside Market Data Reference, Bloomberg е продал над 180 000 от своите терминали, което се равнява на 43% от 7-милиардния пазар на тази индустрия. Миналата година за първи път в историята на компанията приходите й надхвърлиха тези на лидера Reuters. Сега тя доминира в горния сегмент на пазара, което може би до голяма степен е повлияло на решението на основателя й да остави компанията в ръцете на висшите си мениджъри, на които разчита да не променят установените правила и да не поемат рискове. Нито изпълнителният директор Лекс Фенуик, нито председателят на борда Питър Грауър, имат репутацията на новатори, освен това Блумбърг все още притежава 72% от компанията и взема участие във важните решения за фирмата. Въпреки това доста неща се промениха след напускането на Големия шеф. Самият Блумбърг е известен с това, че изисква от служителите си много допълнителни часове работа и абсолютна лоялност. Но в същото време има репутацията на вдъхновяващ лидер, който приема присърце грижата за благоденствието на своите подчинени. Именно това чувство липсва при сегашното управление. Доказателство са двата уебсайта, които създадоха служители на фирмата, за да изразят публично недоволството си. Блумбърг може да реши част от проблемите със завръщането си в борда, но запознати твърдят, че това е невъзможно. По-важният въпрос е как ще се запази доброто развитие на компанията без него. Някога Bloomberg успяваше да увеличи продажбите с по 20% годишно. Нивото спадна на около 5% в периода 2002-2003 г., а за настоящата година е 8%. Причината е, че много от потребителите на терминали вече имат такива поради консолидирането на банките. Компанията трябва да реши дали да продължава да предлага само своя скъп продукт за всички потребители, или да покаже повече гъвкавост. Засега обаче проектът за разработване на Bloomberg-lite като \"по-лека\" версия на основния терминал - по-евтин и с по-малко функции, е замразен.Все пак търговците харесват услугите на терминала на Блумбърг. Освен цените и анализите той включва и e-mail система с адресите на всички значими играчи на пазара, а търговците от Сити много харесват и представянето на различни ресторанти. Но Bloomberg позагуби от популярността си сред банковите служители, които го обвиняват, че се е превърнал в арогантен монополист. Те не приемат идеята за сканиране на отпечатъци от пръстите на потребителите на терминали, което технически ще повиши цената им с 10%. Но най-вече се страхуват, че Bloomberg може да ги изключи от играта, като свърже клиентите им директно един с друг. Затова в бъдеще някои от банките възнамеряват да подпомогнат конкурентите на Bloomberg и най-вече Thompson Financial. Преди време самият Блумбърг преговаря за продажбата на своята компания на семейната, базирана в Канада Thompson Corporation, която притежава Thompson Financial. Но не успява да договори желаната цена и се отказва. Неотдавна се появиха спекулации, че и Microsoft иска да купи компанията. Не се продава, заявява Лекс Фенуик. Ако Bloomberg намери пътя към нов разцвет и нейните терминали продължат да носят милиарди долари печалба, Майкъл Блумбърг наистина може да реши, че няма нужда да я продава или да променя ръководството. В борбата за доминиране на пазара сигурно е само едно - да стигнеш върха често е по-лесно, отколкото да се бориш да останеш там, както го прави Reuters. . МНОГО от компаниите, доказали своята стабилност, са преживели колебания, когато техните основатели са напускали ръководството. Засега Bloom-berg - медийната и финансово-информационна компания, създадена от милиардера Майкъл Блумбърг, се справя добре след неочакваната промяна на професионалните амбиции на своя основател, който през 2002 г. се оттегли от бизнеса, за да се кандидатира за кмет на Ню Йорк. Историята за това как Bloomberg успява да се издигне до сериозен конкурент на Reuters - британската компания, която доминираше преди неговата поява на пазара, е направо класически случай в бизнеса - не само заради книгата \"От Блумбърг за Блумбърг\", в която той описва как е станало това. Сега обаче се появяват знаци, че не всичко върви \"като по вода\". С оттеглянето на Блумбърг се промениха основни положения в създадената от него корпоративна култура. Според експертите поддържането на стабилност отсега нататък ще е трудно.","summary":"Голямото нововъведение, което прави Блумбърг със създаването на своята компания в началото на 80-те години, е организирането на данните за цените на акциите и облигациите и аналитични инструменти в  лесен за управление и с добра поддръжка терминал, който се предлага на различни финансови институции. Блумбърг \"улавя\" възможността още докато работи в Salomon Brothers - най-агресивно развиващата се фирма на Уолстрийт за своето време. И напуска, за да създаде Bloomberg News, която заедно с Bloomberg TV, радиото и финансовите списания дава на компанията му предимство на финансовите пазари.","language":"bul"}
{"url":"https://www.dnevnik.bg/sport/2002/07/24/127527_roma_i_lacio_ostanaha_vremenno_bez_licenzi_za_seriia_a/","title":"“Рома” и “Лацио” останаха временно без лицензи за Серия А","date":null,"text":"Осем италиански професионални футболни клуба, сред които са и елитните \"Рома\" и \"Лацио\", останаха временно без лиценз и бяха предупредени, че ще бъдат изключени от лигите, ако не успеят да се справят с финансовите си проблеми. На осемте клуба е дадена възможност да обжалват до довечера и в срок до 29 юли да докажат, че имат конкретни планове за подобряване на икономическото си положение. \"Убеден съм, че отборите ще успеят да се справят с проблемите си навреме\", заяви наскоро избраният президент на Италианската футболна лига Адриано Галиани. Има дори предложение да се отложи стартът на новия сезон в Серия А, който трябва да започне на 1 септември, за да се даде повече време на споменатите клубове. \"Рома\" (шампион от 2001 г.) и \"Лацио\" (шампион от 2000 г.) пуснаха свои акции на борсата през последните години и този ход първоначално осигури добри приходи, но впоследствие стойността на акциите спадна значително. Останалите клубове, фигуриращи в списъка, са от Серия В - \"Фиорентина\", \"Дженоа\", \"Месина\", \"Наполи\", \"Палермо\" и \"Верона\". Освен това лицензи бяха отказани и на общо 15 клуба от Серия C, също поради неспазване на финансови условия.\n\nБезпрецедентната серия от откази в Италия е поредното доказателство за всеобщата криза с финансирането в европейския футбол, причинена най-вече от огромното нарастване на заплатите на играчите и на трансферните суми през последното десетилетие. В най-тежко положение изглежда \"Фиорентина\", който изпадна от Серия А през миналия сезон и от години има сериозни финансови проблеми. Според информации в местната преса клубът се нуждае от 22 милиона евро, за да задоволи изискванията на футболната лига.\n\nНай-шокираща за всички обаче си остава възможността да бъдат изключени \"Рома\" и \"Лацио\". \"Не мога да си представя, че шампионатът ще се проведе без римските клубове\", заяви кметът на столицата Валтер Велтрони. \"Те спечелиха две от трите последни титли и дадоха някои от най-добрите играчи на националния отбор. Това са отбори, които представят Италия в света на спорта и без тях шампионатът няма да има стойност. Надявам се, че лигата и федерацията ще се срещнат с клубовете и ще решат проблема\", добави Велтрони, който твърди, че вече се е свързал с футболните ръководители.\n\nВ същото време членове на ръководството на \"Рома\" и \"Лацио\" реагираха гневно на съобщението, че са им отказани лицензи. Президентът на \"Рома\" Франко Сенси пред агенция \"Анса\" съобщи, че му е отказан лиценз, защото не е предоставил завишените тази година парични гаранции за участие в Серия А. \"До момента отказвам да платя, защото искам да знам причината, поради която от нас искат три пъти повече, отколкото от \"Интер\" или \"Милан\". В крайна сметка ще платим, но преди всичко искам обяснение\", заяви Сенси. Според президента на \"Лацио\" Серджо Краньоти е нарушена комуникацията между различните футболни институции в страната и той е изпратил обяснение за положението на клуба, което явно не е било получено. Краньоти изрази и опасенията си, че това решение ще навреди на стойността на акциите на двата клуба на борсата.\n\nМиналата седмица проучване на футболните финанси в Италия показа, че клубовете от Серия А са регистрирали общи оперативни загуби в размер на 702 милиона евро за сезона 2001-2002. По-рано през този месец най-големите звезди на \"Интер\" (Милано) - Роналдо, Кристиан Виери и Алваро Рекоба, заявиха, че ще взамат заплати, по-ниски с 10 процента, за да помогнат на клуба си.","summary":"Франко Сенси обвини лигата в толериране на миланските отбори","language":"bul"}
{"url":"https://www.dw.com/bg/%D0%B7%D0%B0%D1%89%D0%BE-%D1%81%D0%BF%D0%BE%D1%80%D1%8A%D1%82-%D0%BC%D0%B5%D0%B6%D0%B4%D1%83-%D1%82%D0%B5%D1%85%D0%B5%D1%80%D0%B0%D0%BD-%D0%B8-%D0%BC%D0%BE%D1%81%D0%BA%D0%B2%D0%B0-%D0%B7%D0%B0-%D0%B8%D1%80%D0%B0%D0%BD%D1%81%D0%BA%D0%B0%D1%82%D0%B0-%D0%B0%D1%82%D0%BE%D0%BC%D0%BD%D0%B0-%D0%B5%D0%BB%D0%B5%D0%BA%D1%82%D1%80%D0%BE%D1%86%D0%B5%D0%BD%D1%82%D1%80%D0%B0%D0%BB%D0%B0-%D0%B5-%D1%81%D0%B0%D0%BC%D0%BE-%D0%B8%D0%B3%D1%80%D0%B0-%D0%BD%D0%B0-%D0%BD%D0%B5%D1%80%D0%B2%D0%B8/a-2598781","title":"Защо спорът между Техеран и Москва за иранската атомна електроцентрала е само ”игра на нерви”?","date":null,"text":"Тазседмичният брой на списание ”Шпигел” е посветен на Африка – на нестихващата там спирала на насилие и нарастваща мизерия. ”Фокус” задоволява инвеститорските страсти на читателите си, предлагайки им като тема на броя, къде и в какви строежи е най-изгодно да влагат парите си. ”Щерн” пък посвещава темата на броя си на силно разпространената в Германия сенна хрема и други алергии, свързани с пролетта.\n\nЩе ви представим по-подробно любопитна статия от раздела ”Чужбина” на списание ”Фокус”. Тя е посветена на изострелите се в последно време отношения между Иран и Русия. ”За да замаскират зависимостта си от Русия иранците се фукат с успехи в ядрената си програма,” се казва в подзаглавието на статията, в която четем:\n\nТова си беше истински бламаж за ислямската република: руските ядрени инженери буквално избягаха от реактора Бушер, без да информират правителството в Техеран. Иранците се засегнаха особено силно от това, че миналия месец руснаците прекратиха доставките си на уран за почти готовия атомен реактор. По този начин включването на първата атомна електроцентрала в Иран, на престижния обект номер едно в ислямската република, ще бъде отложено отново за неопределено време.\n\nРусия обясни тази драстична мярка с проблеми в плащанията от страна на Иран. Според политически наблюдатели обаче това е само предтекст. Иранците са изнервени от това, че Москва явно преосмисля позицията си в така наречения ядрен спор. При последното заседание на Съвета за сигурност представители на Моска гласуваха за по-строги санкции срещу Иран и призоваха търговския си партньор да следва исканията на ООН. Ако Москва отказва и занапред да построи окончателно АЕЦ в Бушер, като изтегли и останалите си 2000 експерта оттам, иранците ще се сблъскат с трудно разрешим проблем. Решаващият въпрос е, магат ли те да продължат без руска помощ?\n\nИранските политици твърдят, че могат. Иран е вече сред страните, които обогатяват уран в индустриално количество, обяви миналата седмица иранският президент Ахмадинеджад. Дори и да излезе, че е преувеличил, от изявлението му става ясно едно: Техеран иска да бъде независимот настроенията на търговския си партньор в Москва. Там пък са на мнение, че Техеран просто лъже. Говортилят на руското външно митнистерстдво Михаил Каминин обясни, че не знае за пробив на иранците при обогатяването на уран. ”През следващите две години Иран няма да е в състояние да обогатява иран в индустриални количества”, казва руски експерт по сигурносттта пред списание ”Фокус”.\n\nТо предполага, че въпреки всички дразги Русия няма да се оттегли от сделките с Иран. ”Защото всъщност в става дума за пари. Ядрената индустрия се контролира от приближени на Путин, които са заинтересовани от печалбата в сделките с иранските управници.”, казва Гари Каспаров, бивш световен шампион по шах и лидер на опозицията. Точно за това според него Западът не бива да храни илюзии по отношение на посредническата роля, която Русия иска да играе в атомния спор с Техеран.\n\nСамо че дори и критици на Кремъл смятат, че поведението на Русия не се диктува само от пари. ”Путин иска да има отново решаваща дума в световната политика, да може да се противопоставя на САЩ и точно затова Иран е от голямо значение за него”, кзава руският военен експерт Александр Голц. Само че и Иран се опитва да използва Русия за постигането на своите си цели. Така че сегашният конфликт е по-скоро само игра на нерви между Москва и Техеран, казва руският военен експерт пред списание ”Фокус”.","summary":"Отговорът – в днешния кратък преглед на германските списания ”Шпигел”, ”Щерн” и ”Фокус”.","language":"bul"}
{"url":"https://www.dnes.bg/politika/2014/01/29/borisov-atakuva-s-vot-prez-fevruari-za-proval-v-sigurnostta.214090","title":"Борисов атакува с вот през февруари за провал в сигурността","date":null,"text":"Провал на кабинета в сферата на сигурността ще е темата за вота на недоверие този път, обясни лидерът на ГЕРБ Бойко Борисов. Третият вот на недоверие срещу правителството на Пламен Орешарски ще стане факт в средата на февруари, уточни той.\n\n\"Толкова провали вече се насъбраха там и дори медиите се опитват да прикрият проблема с бежанците, беше бум, всеки ден за това писахте, а сега като че ли се изпариха, не са се изпарили, пак са си по градовете, пак са си тука“, коментира той.\n\nСпоред него причина за вота е и нерегламентираното подслушване на разговори на публични личности.\n\n„Безпардонно подслушване, какви детски обяснения дават на лична кореспонденция, че не били МВР и ДАНС, а частни структури,, кой работи по тях и докъде са стигнали, защо са толкова спокойни, че само за нас ще излизат такива разговори, те да не би да не разговарят, да не би когато излъчват областни управители да не водят договорки, да нямат такива срещи, много са темите, това че разбиха службите, че контрабандата придоби размери, че вече дори бюджетът и фискът са застрашени”, обясни Борисов.\n\nОтносно прекратяване на процедурата за избор на главен съдебен инспектор той прехвърли вината на управляващите.\n\n\"Само като казах, че имам материали и ще искам госпожата (единственият кандидат за поста е Веселина Танева, номинирана от БСП и ДПС) да бъде изслушана и те веднага оттеглиха кандидатурата”, заяви Борисов. В същото време той заяви, че ГЕРБ е готова да издигне кандидат, като уточни, че това не е тема, „която да казваме тук на крак”. Той увери, че партията му ще се обърне и към Реформаторския блок и евентуално биха могли да предложат кандидат заедно. „Ако има такъв конкурс, ако трябва да предложим. Трябва да се тръгне в обратната посока, хората от съдебната система най-добре е да си предложат кандидатура на хора чисти, святи, защото съдебният инспектор е човек, който трябва да има авторитет, така че ако Съюзът на съдиите и този на прокурорите дадат предложение, ние бихме го внесли от тяхно име и ще е честно към гилдията и обществото”, коментира той.\n\nБойко Борисов се обяви срещу намерението на правителство да емитира нов външен дълг. „Това, което мен ме притеснява, е дългът от три милиарда, които ще натрупат, защото ще ги връщат данъкоплатците, а тези пари няма да отидат за благосъстоянието на народа, а ще ги погубят, както всичко друго досега”, скочи той. „Много ме е яд, че 4 години държахме такава финансова дисциплина, не фалирахме държавата в най-тежките времена за ЕС”, продължи той. Според него е било очаквано депутатите от мнозинството да отхвърлят искането на ГЕРБ за създаване на анкетна комисия по случая с Христо Бисеров, който е обвиняем за пране на пари. „Това е вторият човек в ДПС и в НС, и ако има такава анкетна комисия, много неща ще излязат наяве, пак ги е страх, но то пак ще излезе с времето, защото има съдебен процес”, уверен е Борисов.","summary":"Толкова провали се насъбрали - бежанци, подслушвания, контрабанда  | Dnes.bg","language":"bul"}
{"url":"https://www.dnevnik.bg/video/2013/06/04/2074820_video_strelkoviiat_sujuz_na_mariia_grozdeva_poluchil/","title":"Видео: Стрелковият съюз на Мария Гроздева получил незаконно държавно финансиране","date":null,"text":"Българският стрелкови съюз (БСС) с президент Мария Гроздева е получил незаконно финансиране от държавата, заяви Камен Шишманов, президент на старата стрелкова федерация, която загуби лиценза си при управлението на правителството на ГЕРБ.\n\nШишманов показа писмо от Международната федерация по спортна стрелба, в което се отправя молба към съюза на Гроздева да представи необходимите документи за молбата им за членство.\n\nПисмото е получено на 30 май в БОК и в него се казва, че БСС не е приет на член на международната федерация, тъй като въпросът не е разглеждан. Това ще стане на 25 ноември.\n\nСлужебният спортен министър Петър Стойчев разписа договора за финансиране на федерацията.\n\nСпоред глава втора на наредбата за държавно финансиране едно от изискванията гласи \"да имат валидно членство в съответната международна спортна федерация, ако има такава\".\n\nОт спортното министерство заявиха за \"Дневник\", че на 22 март БСС е предоставил писмо от международната федерация, в която ги поздравяват за учредяването и че ги вписват в регистрите си. На базата на това писмо е сключен и договорът за финансиране.\n\nОт БСС твърдят, че са имали членство до въпросното писмо от 30 май и че сега просто ще трябва да се отиде на административна процедура за определяне на правото на една от двете федерации.\n\n\"Имахме членство до 30 май. Тогава получихме писмо, в което ни уведомяват, че след след жалбата на Камен Шишманов и след като са прегледали ситуацията въпросът трябва да бъде отнесен до компетенцията на административния съвет\", заяви за \"Дневник\" съпругът на Гроздева Валери Григоров, който движи въпросите на новия съюз.\n\n\"Това ще ни струва участието на европейското първенство. Нито ние ще можем да участваме, нито те. Те нямат лиценз, а ние членство в международната федерация\", добави той.\n\nФедерацията, оглавявана от Шишманов загуби лиценза си в последните седмици на управлението на Свилен Нейков, който го даде на Гроздева дни преди да си отиде от поста.\n\nБСС беше набързо приет и за член на Българския олимпийски комитет, според чиито изисквания трябва да \"има контакт с международната федерация\". Тогава генералният секретар на БОК Белчо Горанов заяви, че имал тайни писма от международната федерация, с които Шишманов нарушавал международния престиж на БОК.\n\nШишманов определи ситуацията с отнетия лиценз като \"държавна намеса\", което може да му послужи като аргумент на арбитража през ноември.\n\n\"Международната федерация е ревнива, заради държавната намеса в неправителствени организации и защото не може така лесно да се изключва една федерация за сметка на друга алтернативна. БСС не е представил необходимата документация, което показва, че те нямат необходимите документи за членство. Как тогава е подписан договор за финансиране на БСС? Кой министър е нарушил закона?\", каза Шишманов на пресконференция.\n\n\"БСС цели да се източат активите на старата федерация и да се пренасочат към тях. Активите са близо милион. Унищожиха федерацията ни по политически причини и личностна неприязън. Цялата битка и война беше за пари, защото федерацията ценеше и мислеше всяка една стотинка, и да - имаше ощетени клубове, които преди това си правеха каквото си поискат\", заяви Шишманов.","summary":"Българският стрелкови съюз (БСС) с президент Мария Гроздева е получил незаконно финансиране от държавата, заяви Камен Шишманов, президент на старата стрелкова федерация, която загуби лиценза си при управлението на Свилен Нейков.","language":"bul"}
{"url":"https://www.dw.com/bg/%D0%BA%D0%BE%D1%80%D0%BE%D0%BD%D0%B0%D0%B2%D0%B8%D1%80%D1%83%D1%81%D1%8A%D1%82-%D0%BF%D0%BE%D0%B2%D0%B0%D0%BB%D0%B8-%D1%80%D1%83%D1%81%D0%BA%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/a-52990825","title":"Коронавирусът повали руската икономика","date":null,"text":"Кризата с коронавируса върна Русия в 2002 година - поне що се отнася до цената на нефта, а това е основният експортен продукт на страната. В края на март неговата цена падна до най-ниското си равнище от 18 години: барел от европейския сорт „Брент“ струва по-малко от 22 долара, котировките на руския сорт „Урал“ са под 17 долара.\n\nКорона-кризата намали световното търсене на петрол радикално, поради което Саудитска Арабия и някои други страни-производителки поискаха допълнително ограничаване на добива. Путин обаче не се съгласи, с което той провали Споразумението за таван на произвежданите количества нефт между държавите-членки на ОПЕК от една страна, и Русия и Казахстан от друга. То беше в сила от 2017 насам и постоянно бе удължавано. От 1 април обаче всички страни могат да произвеждат по колкото нефт поискат.\n\nСаудитска Арабия реагира с ценова война срещу Русия.Тя предложи на европейските рафинерии, които са основни купувачи на руския нефт, дъмпингови цени, каквито никога досега не е имало: барел нефт „Брент“ с 10 долара по-евтино от официалните котировки. „При това положение няма никакъв смисъл да се купува от Русия“, казва пред ДВ експертът по суровините Ойген Вайнберг.\n\nОбезценяването на рублата е най-големият проблем\n\nВойната на нерви обаче носи огромни загуби на руската държава. Известно е, че балансът на държавния бюджет е гарантиран при цени от 42 долара за барел, а сегашните са далеч по-ниски.\n\nНо очертаващият се огромен бюджетен дефицит не е най-голямото предизвикателство пред Русия. Най-сериозният проблем за руската икономика е обезценяването на рублата, което върви ръка за ръка със спадащите цени на нефта. Подобна ситуация имаше през 2014 година - тогава последва двугодишна рецесия и близо шестгодишен спад в реалните доходи на населението. Сега съществува заплахата от повторение на тази криза, при това задълбочена под влиянието на карантината.\n\nПо-слабата руска валута винаги насърчава износа, но Русия разполага само с три групи продукти, които са конкурентоспособни на световния пазар: суровини, оръжия и аграрни стоки.\n\nТърсенето на енергийни ресурси и метали е спаднало в целия свят, а покупките на оръжие се отлагат заради епидемията от коронавирус. Русия би могла да изнася повече зърнени храни, но точно това няма да се случи, тъй като правителството се опасява от недостиг на вътрешния пазар. Затова от 1 април са наложени ограничения и квоти за износа на жито, ръж, царевица и ечемик, които на първо време ще останат в сила три месеца. С други думи Русия няма как да спечели от уникалната ситуация, че един тон руско жито в момента струва повече от един тон руски нефт.\n\nЗависимостта на руската икономика от вноса\n\nТолкова по-болезнено за Русия ще бъде обезценяването на рублата. Руската икономика продължава да е много зависима от вноса на машини и оборудване, потребителски стоки и дори селскостопански продукти. През декември председателката на Съвета на федерацията на Русия Валентина Матвиенко посочи, че Русия е силно зависима от вноса на семена за посев. И това се отнася до редица основни култури като царевица, картофи и пшеница.\n\nСега ще поскъпнат и редица други изходни суровини и материали, необходими на руската индустрия - например китайските съставки, използвани в руските фармацевтични предприятия или частите за автомобилната промишленост, които се получават предимно от германски доставчици. Ако в началото на годината едно евро се разменяше за 68 рубли, сега то струва почти 90. Русия ще бъде просто премазана от задаващото се огромно поскъпване и то в период, когато приходите на държавата са ограничени до минимум.","summary":"Абсурдна ситуация: един тон руска пшеница струва вече повече от един тон руски нефт. Рублата силно девалвира, а руснаците ги очаква гигантско поскъпване на всички стоки. Коронавирусът просто повали руската икономика.","language":"bul"}
{"url":"https://www.dw.com/bg/%D1%83%D0%BA%D1%80%D0%B0%D0%B9%D0%BD%D0%B0-%D0%B1%D0%BE%D1%80%D0%B1%D0%B0-%D0%B7%D0%B0-%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D1%8F-%D0%B8-%D0%B8%D0%B4%D0%B5%D0%BD%D1%82%D0%B8%D1%87%D0%BD%D0%BE%D1%81%D1%82/a-2596834","title":"Украйна: борба за демокрация и идентичност","date":null,"text":"Ако вярваме на руските и източноукраинските телевизии, то през последните седмици не е имало оранжева революция, а оранжево-кафяв преврат. И наистина в предизборните клипове на Виктор Янукович, политическия противник на Юшченко, бяха вмъкнати кадри от нацистки маршове, с ясната цел да се дискредитира Юшченко.\n\nПредизборните съветници на Янукович, заети му от Владимир Путин, боравеха с цитати и образи от историята, които обаче заемат различно място в колективната памет на отделните украински народностни групи. Тази политически небезопасна игра бе възможна, тъй като досега едва 13-годишната република не е успяла да създаде национална митология, с която всички украинци биха могли да се идентифицират. Най-вероятно създаването на един национален разказ от такъв мащаб е невъзможно – прекалено различен е историческият опит на отделните части на Украйна.\n\nПървата ключова дата в националната историография е 988 година, кръщението на Киевската Рус. Това е годината, на която се позовава както украинската православна църква, така и московският патриархат. Но за западната половина на Украйна тази дата е от второстепенно значение, тъй като този регион е под влиянието на гръцко-католическата, тоест униатската църква, запазила източната литургия, но въпреки това подчинена на Ватикана. В руската литература униатите се определят като изменници, а по времето на Сталин бяха дори обявени за ”шпиони на Ватикана”.\n\nОще казаците, които също изповядват православната религия, са гледали на униатите като на противници. Днес в центъра на старанията да се създаде национална митология стои културата на казаците. Идеята за собствена република, каквато са имали навремето казаците, преживява ренесанс едва през 19 век. След Първата световна война мечтата за собствена държава почти се сбъдна, но Полша и Червената армия смазаха произлязлата от руското царство украинска република.\n\nТъй като голяма част от буржоазията на Киев и селското население на Украйна се опитват да саботират изграждането на социализма, а украинските комунисти понечват да се обособят, Сталин решава да смаже съпротивата с глад. През 1932/33 година от глад умират около 7 милиона съветски украинци. Този геноцид е предизвикан преднамерено с две цели. От една страна това е ”класова борба”, насочена най-вече срещу селяните. От друга това е началото на русифицирането по време на Сталин, което има за цел да унищожи украинския елит и да маргинализира украинската култура като един вид фолклор.\n\n”Холодомор” – украинският Холокост – се премълчаваше по съветско време. Чак в началото на 90-те години на станалото бяха посветени публикации, изложби и чествания. Днес националната катастрофа допринася за формирането на националната идентичност на младата република. Понеже извършителите са били предимно руснаци, а след Холодомора следва масовата русификация на Украйна, това честване има донякъде антируска нотка.\n\nЗападната част на Украйна, която стана съветска чак след Втората световна война, възприе тази концепция, понеже и там имаха лош опит от времето на Сталин: масови разстрели и депортации, преследване на интелигенцията и на униатската църква. Докато по същото време - през 30-те години - хората в Донбас се радват на охолство; целта е била Донбас да се превърне в образцова промишлена област.\n\nЗатова и няма единно мнение за съветските времена: според руското население, преобладаващо в източната част на страната, Червената армия и ЧК са се борили за съветската родина, докато в колективната памет на хората от западна Украйна те са донесли само злини. През Втората световна война много млади украинци се присъединяват към немските окупатори. Понеже западноукраинското население до голяма степен е традиционно антисемитски настроено, нацистката пропаганда има успех; част от бойците на така наречената Украинска освободителна армия стават съучастници в Холокоста. Това е може би най-мрачната страница от историята на региона.\n\nСега има вероятност ”оранжевата революция” да се превърне в основополагащия мит на Украйна – включително и в рускоезичната част на страната. Вярно е, че по-голямата част от населението в Донбас, доскоро откъснато от обективна информация, не приема ”оранжевите”. Но в същото време интелигенцията в милионните градове Харков, Днепропетровск и Запорожие гледа с огромен интерес към Киев. Масовите манифестации не се възприемат като рефлекс на традиционната пропаст между Запада и Изтока, а като нещо съвсем ново: като борба за демокрация.","summary":"Демонстрантите на киевския Площад на независимостта победиха: техният идол Виктор Юшченко стана президент.","language":"bul"}
{"url":"https://www.dnevnik.bg/bulgaria/2010/06/15/917403_sofiia_zapochva_da_sledi_s_gps_izvozvaneto_na_bokluka/","title":"София започва да следи с GPS извозването на боклука","date":null,"text":"Столичната община ще започне най-накрая да следи извозването на боклука от различните райони с GPS, за да е ясно дали почистващите фирми изпълняват ангажиментите си по договор. Това съобщи днес столичният кмет Йорданка Фандъкова.\n\nТакава система на контрол, до която достъп ще има Столичният инспекторат, общината се опитва да въведе от 2 години. Фирмата \"Екуест\", с която кметството прекрати предсрочно договора за почистване през март 2009 г. заради системно неизпълнение на ангажиментите, въведе сателитно наблюдение на колите си, но то обслужваше само компанията, без общината да има достъп, напомни Фандъкова.\n\nПървите райони, в които процесът на вдигане на контейнерите ще се следи през интернет, са \"Младост\", \"Витоша\", \"Люлин\", \"Овча купел\" и част от \"Триадица\". Тях ги обслужва фирма \"Заубермахер\". В техния договор, който е от 1 май тази година, е записано, че трябва да въведат за своя сметка GPS контрол. Германската компания има 7-годишен договор с общината и в момента работи с 60 камиона (всички вече са снабдени с GPS).\n\nЗа останалите 19 района 4-годишни договори ще бъдат подписани от 1 септември и от новите фирми ще се изисква бързо да въведат сателитно наблюдение на колите, които извозват сметта, обясни зам.-кметът по екология Мария Бояджийска. От март 2009 г., когато \"Екуест\" беше изгонен, София се почиства от 9 фирми (сред които и \"Заубермахер\") на пряко договаряне.\n\nНай-важно ще е да се въведе първо електронно наблюдение на машините за зимно почистване, за да не се допуска блокада на града като тази зима, уточни Бояджийска. Кметът Фандъкова също обяви, че най-много държи на контрола над зимното почистване. \"Това ми е болна тема\", призна тя.\n\nЗасега GPS устройства ще бъдат поставени само на извозващите сметта коли, но в бъдеще се очаква да се поставят и върху кофите за боклук, уточниха от Столична община. Те напомниха, че не могат да товарят с големи допълнителни разходи \"Заубермахер\", защото през март им намалиха парите по договор (за следващите 2 години) заради кризата. От компанията, която ще обслужва сателитното ноблюдение на \"Заубермахер\", обясниха, че има начин да се следи дали камионът вдига кофата и чрез електронно устройство на хидравличната помпа на колата.\n\nСлед въвеждането на GPS наблюдението ще има санкции за фирмите при всяко неспазване на договора, предупреди Фандъкова. Строго ще се следи почистващи коли да не се движат в часовете с най-натоварен трафик в града, обеща тя.","summary":"Столичната община ще започне най-накрая да следи извозването на боклука от различните райони с GPS, за да е ясно дали почистващите фирми изпълняват ангажиментите си по договорите си. Това съобщи днес столичният кмет Йорданка Фандъкова.","language":"bul"}
{"url":"https://www.dw.com/bg/%D0%BA%D0%B0%D0%BA%D0%B2%D0%BE-%D0%BE%D0%B1%D1%89%D0%BE-%D0%B8%D0%BC%D0%B0-%D0%B7%D0%B0%D0%B2%D1%8A%D1%80%D1%88%D0%B8%D0%BB%D0%BE%D1%82%D0%BE-%D1%81%D0%BD%D0%BE%D1%89%D0%B8-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%BE-%D1%84%D1%83%D1%82%D0%B1%D0%BE%D0%BB%D0%BD%D0%BE-%D0%BF%D1%8A%D1%80%D0%B2%D0%B5%D0%BD%D1%81%D1%82%D0%B2%D0%BE-%D1%81-%D0%B0%D0%BD%D0%B3%D0%BB%D0%B8%D0%B9%D1%81%D0%BA%D0%B8%D1%8F-%D0%B0%D0%B2%D1%82%D0%BE%D1%80-%D0%B4%D0%B6%D0%BE%D1%80%D0%B4%D0%B6-%D0%BE%D1%80%D1%83%D0%B5%D0%BB/a-2593011","title":"Какво общо има завършилото снощи Европейско футболно първенство с английския автор Джордж Оруел?","date":null,"text":"”На международно равнище”, пише Джордж Оруел, ”спортът е открита мимическа война”.\n\nОруел пише това в края на Втората световна война, но всеки който е посещавал европейски футболни срещи през 80-те години, ще се съгласи, че това описание на ”оргии на омразата” е останало валидно.\n\nСвирепи улични битки и най-вулгарен национализъм придружава мачоветеъмежду европейски клубни и национални отбори, докато в спортните радекции на медиите постоянната употреба на военни метафори потвържадава наблюденията на Оруел.\n\nДори само преди 4 години неговата формулировка ”война без стребата” прозвучава достоверно, когато по площадите на Белгия, в Шарлероа и Брюксел, английските фенове се бият с местни лица като при това не пропускат да изтъкват някогашните военни заслуги на нацията си.\n\nНо какво би казал Оруел за Евро 2004-та?\n\nВъпреки, че сегрегацията в стадионите официално си остана в сила, голям брой места бяха заети от фенове и на двата отбора в непосредствено съседство.\n\nВ миналото това щеше да е кошмар от гледна точка на сигурността и португалците щяха да са подложени на сериозна критика за политиката им по разпределянето на билетите, ако беше избухнало насилие в тези смесени зони.\n\nНо нямаше насилие по тези стадиони и фактически даже нямаше и намек за агресивност. Зрителите на Евро 2004 не трябваше да бъдат разделяни с бодлива тел или с размахващи палки плътни редици полицаи.\n\nПо площадите и кръчмите в Лисабон и Порто феновете се смесваха, пиейки бира и пеейки всеки своите песни, без да се налага баровете да пускат кепенците поради страх т летищи чаши и счупени витрини.\n\nНесъмнено, насилието демонстрирано от англичаните, предпочели да прекарат тези седмици пиянствайки из Алгарве показа отново, че все още има хора, които използват турнира като извинение за безредици. Твърде рано е да се забравя риска от хулиганството, но нещо наистина се е променило във връзка със събитието и това е демографията.\n\nИмаше и забележителен брой хора, наблюдаващи срещи без участието на националните им отбори, онези които обичат футбола и се радват на купона, без да и м е необходима емоционалната връзка с някой конкретен отбор.\n\nРоля за променената атмосфера изигра и \"новата Европа\", която беше силно представена, както никога досега с хървати, българи, руснаци, латвийци и чехи, дошли да подкрепят отборите си във внушително количество.\n\nПрез 80-те години тези фенове все още живееха в комунистическите системи и когато започнаха да им разрешеват да пътуват зад граница, малцина разполагаха с твърдата валута, необходима за прекарване на две-три седмици в западноевропейски хотели и ресторанти.\n\nТова сега постепенно се променя.\n\nСъздава се впечатлението, че докато политиците на Европа продължгават да се борят с процеса на по-задълбочената интеграция, футболните фенове на континента, започват да прилагат идеята на практика.\n\nНе че първенството внезапно се е превърнало в спортна версия на Уудсток – феновете все още са си фенове и националната гордост си остава ключова част от атмосферата, както демонстрираха холандците с техните униформено оранжево облечен зрителски блокове на трибуните.\n\nНо както отбелязва и самият Оруел, има огромна разлика между подобен позитивен патриотизъм и агресивния национализъм. Той сигурно би се затруднил да нарече Евро 2004 \"война без стрелбата\". Ако първенството в Португалия трябва изобщо да се оприличава в случая на нещо, то тогава то би могла да се нарече например \"ЕС без политиката\".","summary":"Саймън Ивънс от агенция Ройтърс пише следното:","language":"bul"}
{"url":"https://www.dw.com/bg/%D1%84%D0%B5%D0%BD%D0%BE%D0%BC%D0%B5%D0%BD%D1%8A%D1%82-%D1%82%D1%80%D1%8A%D0%BC%D0%BF/a-19082129","title":"Феноменът Тръмп | Новини и анализи по международни теми | DW | 29.02.2016","date":null,"text":"Доналд Тръмп успява да се задържи на крака и след най-тежките удари. По време на последния дебат на републиканските кандидати за президентския пост сенатор Марко Рубио не спря да атакува милиардера от Ню Йорк. Ударите му бяха остри и нараняващи - точно такива, каквито обича да раздава и самият Тръмп. Публиката злорадстваше, а партийният истаблишмънт на републиканците дръзна дори да се надява, че Доналд Тръмп губи почва под краката си. Още на следващия ден обаче стана ясно, че няма отърване. Доналд Тръмп е като воденичен камък на шията, като дъвка, залепнала на подметката.\n\nДен след дебата Тръмп премина към контраатака и си осигури подкрепата на губернатора Крис Кристи. На същия Крис Кристи, който също беше издигнал кандидатурата си, но впоследствие я оттегли. Който е лидер на републиканските губернатори. И който при предишни дебати атакуваше остро именно Марко Рубио. Казано накратко: след този ход Доналд Тръмп отново доминира заглавните страници на американските издания, отново изглежда като човек, който не се оставя да бъде повален. А американците обожават такива истории.\n\nДоналд Тръмп умее да реагира адекватно на емоциите на избирателите, на техния гняв към Вашингтон. Говори на жаргона на хулиганите от Бруклин, обещава да \"събуди\" Вашингтон и да спре прахосването. При това изобщо дори не претендира да е някакъв \"мистър Клийн\". Съвсем открито признава, че през последните десетилетия е правил парични дарения за всички политици, включително и за Хилари Клинтън, и по този начин де факто ги е \"купил\". Именно подобни признания го правят да изглежда в очите на мнозина по-благонадежден от всички други кандидати, които претендират, че са неподкупни.\n\nВсеки в Америка знае, че политиците имат нужда от много пари, за да бъдат изобщо избрани. А Тръмп на свой ред твърди, че милиардер като него, който сам финасира предизборната си борба, просто не може да бъде купен. Което е пълна глупост, разбира се. Кой може да гарантира, че като американски президент той няма да продължи да си купува \"политици\"?\n\nКъм феномена Тръмп спада и неговият прост изказ. Той обича суперлативите и представя плакативно бъдещите си политически решения. Така например Тръмп възнамерява да издигне стена по границата с Мексико - за да спре \"нелегалните имигранти\". А това, че мексиканските политици и папа Франциск го критикуват остро заради подобни изказвания, само подсилва позициите му. И подхранва онази подсъзнателна параноя сред обикновените американци, според която САЩ са застрашени отвън.\n\nДоналд Тръмп обяви също така, че иска да екстрадира 12 милиона имигранти от Латинска Америка. Мъже, жени, деца. Но как възнамерява да го осъществи? На самолети ли ще ги качи или ще ги извозва с автобуси до Колумбия и Аржентина? Който задава подобни въпроси, получава не отговори, а ругатни. Доналд Тръмп не се занимава с детайлите. И това важи за всички теми: той не казва как точно иска да стопи планината от дългове, нито пък обяснява как ще отмени здравната реформа на Обама.\n\nДоналд Тръмп обича крайностите. Съзнателно разбива табута - с едничката цел да попадне в новинарските емисии. Назовава с истинските им имена неща, за които политиците във Вашингтон само тайно си шепнат. Например това, че американските интервенции през последните 25 години бяха неуспешни и струваха трилиони долари, но никой не беше подведен под отговорност.\n\nДоналд Тръмп е феномен, който няма да се изпари просто така. Този човек представлява опасност, при това не само за САЩ. Той е протекционист, каквито бяха навремето Рузвелт и Линкълн. Но тези двама президенти управляваха в други времена. Днес, в 21 век, Доналд Тръмп говори съвсем открито за наказателни мита срещу азиатските и латиноамериканските държави.\n\nАко си послужим с думите на Гьоте, Тръмп е духът, който Републиканската партия изпусна от бутилката. И сега не може да го върне обратно.","summary":"Той обижда жените, подиграва се на противниците си, гневи се срещу чужденците и превръща американската предизборна борба в кална битка. И въпреки това Доналд Тръмп води в почти всички допитвания. Как да си го обясним?","language":"bul"}
{"url":"https://www.dw.com/bg/%D0%BF%D1%80%D0%B5%D0%B3%D0%BB%D0%B5%D0%B4-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8%D1%8F-%D0%BF%D0%B5%D1%87%D0%B0%D1%82-%D0%BD%D0%B0-5-%D1%82%D0%B8-%D0%B0%D0%B2%D0%B3%D1%83%D1%81%D1%82/a-3538212","title":"Преглед на германския печат на 5-ти август","date":null,"text":"Берлинският Тагесцайтунг коментира, че както обикновено, когато става дума за терористични нападения в Китай, властите се позовават само на своите си държавни медии. Въпреки това едва ли някой може да оспори, че и Пекин има проблеми с тероризма. Спорно е колко голяма е опасността и каква би била реакцията на Китай при евентуален атентат. Големи спортни събития като Олимпиадата са най-късно след Мюнхен 1972-ра година любимите цели на терористите. В Германия също усетиха напрежението по време на Световното първенство по футбол през 2006-та година. разликата е, че никой в Китай не може да подаде оплакване заради нарушаване на човешките права.\n\nЩутгартер цайтунг отделя внимание на руския писател Александър Солженицин, който почина на 89-годишна възраст. Вестникът пише, че Солженицин е пример за това колко голямо може да е влиянието на един писател. Но той е също така пример за това, че не всяко политическо изказване е истинно, само защото излиза от устата на творец. Да се раздели едното от другото си остава задача на отделния читател. Политически влиятелния писател не отнема мисленето на читателите си, а напротив - провокира го. \"Границата между добро и зло не минава между държави, класи и партии, а директно през човешкото сърце.\" Едно от многото изречения, с които Солженицин ще остане в историята.\n\nБадишес Тагеблат също пише по повод смъртта на писателя. Това, че при престоя си на запад Солженицин не е бил особено въодушевен от политическата система има единствено и само общо с убежденията му. Той не се остави на нито една система, защото не пасваше нито на изтока, нито на запада. До край преследваше своята максима: да не живееш според една лъжа.\n\nИ Тагесшпигел взема отношение към Александър Солженицин, като пише, че за влиянието на такива титани като Солженицин има много понятия - дисидент, критик на режима, бунтовник и пр. но всички те са прекалено слаби, за да опишат Александър Солженицин. От групата на опозиционно настроените той се открояваше както може би само друга една фигура от неговото поколение - Нелсън Мандела.\n\nАко на някой писател му се е отдало да променя общества и да влияе на политиката през 20-ти век, то това е Александър Солженицин, твърди Нордкуриер. И това, като имаме предвид, че не става дума за родината му. Изолацията на автора по време на съветската диктатура даваше своите плодове. Но тритомният му роман \"Архипелаг Гулаг\" взриви западния свят и реално сложи край на романтичната представа за комунизма като за прекрасна идея.\n\nДюселдорфския Ханделсблат смята, че сред най-невероятните и дори абсурдни неща на близкоизточния конфликт е фактът, че палестинци бягат в Израел, за да спасят живота си. Това само доказва с каква брутална решителност действат хората на Хамас. И разделението на палестинците е съвършено. Ако президентът Махмуд Абас е мечтал да си възвърне властта над ивицата Газа, най-късно сега е време да осъзнае, че това е илюзорна представа.\n\nМеркише Одерцайтунг коментира, че ръстът на германската икономика намалява и скоро това ще окаже влияние и върху данъците. С други думи за голямата коалиция и за канцлерката Ангела Меркел може точно във важната изборна 2009-та година да настъпят тежки времена. Последните прогнози са, че досегашният бум може да приключи съвсем скоро. което ще доведе познатото напрежение за реформи, които да оставят Германия в международната икономическа игра.","summary":"Смъртта на руския писател Александър Солженицин, Китай и германската икономика са темите днес.","language":"bul"}
{"url":"https://www.dnes.bg/blizak-iztok/2013/08/29/izchezne-li-asad-pochvat-klaneta-mejdu-obshtnostite.197669","title":"\"Изчезне\" ли Асад, почват кланета между общностите","date":null,"text":"Какво е съотношението между ползи и рискове? Този въпрос си задават всички висши политици и военни, преди да започнат военна интервенция в Сирия, пише френският в. \"Фигаро\".\n\nГенералните щабове и правителствата в Париж, Лондон и Вашингтон изследват под лупа евентуалните последици от подготвяната операция, изтъква изданието, сочейки на първо място опасността от ответни удари на сирийския режим, иранците или на шиитските им съюзници в региона - ливанското движение Хизбула.\n\nИран може би ще се изкуши да подложи на изпитание решимостта на САЩ и уверенията им, че ще действат с всички средства срещу военната ядрена програма на Техеран. Някои се боят и от репресии срещу силите на ООН в Ливан, други - от ракетни атаки срещу Израел или от действия срещу интересите на страните от коалицията в региона. Силите на Башар Асад разполагат с големи количества химически оръжия и може да ги използват, смята \"Фигаро\".\n\nОсвен това \"не бива да отиваме твърде далеч. Ако Башар изчезне, може да започнат кланета между отделните общности\", предупреждава френският експерт генерал Венсан Депорт. И още нещо - западните сили може да затънат според него в нов \"либийски сценарий\".\n\nНеотдавнашната намеса на американците в Багдад и Кабул показа колко е трудно днес за западните армии да печелят войни с нахлуване в чужда територия. \"Нито американците, нито французите притежават днес необходимите военни и политически средства, за да водят подобна война\", коментира неназован офицер от Франция. Френските военни предупреждават, че в Дамаск ще трябва да се внимава, за да не бъде нарушен балансът, добавя \"Фигаро\", цитиран от БТА.\n\nЗападът трябва да нанесе удар на режима на Асад и да го изправи пред Международния наказателен съд заедно с неговото семейство, заявява в интервю за френския \"Паризиен\" лидерът на сирийската опозиционна коалиция Ахмад Джарба.\n\n\"Башар Химика не бива да се изплъзне от наказанието, което заслужава\", казва Джарба, запитан какво ще заяви пред френския президент Франсоа Оланд, с когото предстои да се срещне днес. \"Нека го ударят, нека изчезне този режим\", допълва опозиционният лидер, според когото сирийският президент е станал \"заразен микроб за региона\".\n\nОсвен \"наказателен удар срещу режима\" опозицията в Сирия очаква от Запада \"политическа и военна подкрепа за Свободната сирийска армия\", \"защото режимът на Асад пък разполага с тоталната подкрепа на Русия, Хизбула и на Иран\", казва Джарба. \"А ние от нищо нямаме достатъчно. Нашите съюзници не ни дадоха нищо от поисканото\", оплаква се опозиционерът пред \"Паризиен\", цитиран от Франс прес.\n\n\"Ако започне интервенция, режимът няма да изтрае дълго\", казва той. \"Най-важното е да се вземе смело решение. Имаме нужда от своите приятели, нека те не се ограничават само с думи. Не се съмняваме в искреността им, но чакаме вече две години, а те нищо не са направили за нас.\"","summary":"Експерт: В Сирия Западът може да затъне в нов \"либийски сценарий\" | Dnes.bg","language":"bul"}
{"url":"https://www.dnevnik.bg/biznes/companii/2005/08/15/90193_sto_i_devetdeset_kompanii_dostaviat_internet_u_nas/","title":"Сто и деветдесет компании доставят интернет у нас","date":null,"text":"Комисията за защита на конкуренцията (КРС) е изискала данни от близо 190 доставчици на интернет услуги в страната, съобщава регулаторният орган в годишния си отчет. От тях над 40% имат регистрация в комисията по общ лиценз 217 и индивидуален лиценз 117 за изграждане на мрежи и предоставяне на далекосъобщителни услуги. КРС е получила данни от 63 на сто от доставчиците, от които е поискала информация за бизнеса им.\n\nОт преброените 190 доставчици национален лиценз притежават тринайсет.\n\nЗа 2004 година двайсет и осем от доставчиците на интернет услуги са декларирали годишни приходи над 200 хил. лева, а общите им приходи възлизат на повече от 50 млн. лева, се казва още в доклада на КРС. Това означава, че 14.5% от операторите на далекосъобщителни услуги генерират приблизително 75 - 80 на сто от приходите в сектора. Делът само на регистрираните по лиценз 271 и 117 е 43% от общите приходи от предлагането на достъп до интернет.\n\nПриходите от услуги за достъп до интернет през 2004 г. са близо 70 млн. лева и пазарът продължава да расте, показват събраните от комисията за данни. Повече от половината от приходите на доставчиците на интернет - над 63%, са от некомутируема свързаност и под 5% - комутируем достъп. Все повече средства генерират популярните напоследък гласови услуги през интернет (VoIP), чиито дял вече представлява 30 на сто от оборота на операторите.\n\nПо оценка на КРС абонатите на интернет доставчиците са над 113 хил. души, като приблизително 30% са бизнес потребители. Според проучване на \"Алфа рисърч\" към февруари 2005 г. интернет потребителите у нас са 1.7 млн.\n\nАбонатите на интернет услуги прекарват средно на месец по 40 часа в мрежата, а потребителите на карти за предплатен достъп - по 16 часа. Близо 40% от домашните абонати харчат средно между 15 и 25 лева на месец за достъп до интернет, сочат данни на агенция \"Витоша рисърч\". Според тях в момента най-популярен сред населението е достъпът по кабел, следван от LAN мрежите.\n\nСпоред постъпилите в КРС данни през 2004 г. доставчиците на интернет са инвестирали в бизнеса си над 5 млн. лева. В плановете им за следващата година са заложени същите суми. Най-голям обем от вложените в мрежи и оборудване средства - 93 на сто, са изразходвали \"Орбител\", \"БТК нет\", \"Спектър нет\", \"Телеком партнърс нетуърк\".\n\nВ пазара на интернет достъп се включват и кабелните оператори. От 600 лицензирани кабелни телевизии само 5 на сто са обявили пред КРС, че предлагат достъп до интернет по мрежите си в повече от 20 населени места. Достъпът до интернет по кабел нараства, защото нарастват покритието и капацитетът на кабелните мрежи , както и броят на предлаганите услуги. Пример за това е т.нар. triple play или три услуги по един кабел - кабелна телевизия, телефон и интернет.\n\nТрудно могат да бъдат преброени градските квартални интернет мрежи (т.нар. ланове), чието изграждане се запазва като трайна тенденция и през 2004 г. Те са атрактивни за потребителите заради бързия достъп до локалните сървъри, заредени с безплатна музика, филми, софтуер, както и с по-ниските ценови оферти.\n\nПрез 2004 г. БТК агресивно стартира предлагането на висoкоскоростен интернет за домашни потребители (ADSL). По данни на КРС към края на 2004 година броят на ADSL абонатите е повече от 6 хил. души, или 5-6% от общия брой на абонатите на доставчиците. Според експерти броят на потребителите и приходите от ADSL ще нарастват значително в близките години.","summary":"Доставчиците са инвестирали в бизнеса си над 5 млн. лева","language":"bul"}
{"url":"https://www.dw.com/bg/%D0%B7%D0%B0%D1%82%D1%8A%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B8%D1%81%D0%BF%D0%B0%D0%BD%D0%B8%D1%8F/a-15982952","title":"Затъването на Испания","date":null,"text":"Извънредната ситуация оправдава извънредните средства. Това ще да си е казал испанският премиер Мариано Рахой, когато е насрочвал извънредната пресконференция, на която обяви, че испанските банки могат да се справят и сами. Разбирай: засега Мадрид не смята да се възползва от европейския спасителен пакет.\n\nНеведнъж обаче сме ставали свидетели на това колко често са се налагали корекции в намеренията на Рахой. Само преди седмица например той каза в парламента, че банките няма да получават държавно финансиране. Според испанската преса обаче испанските банки се нуждаят от 50 млрд. евро. По този повод специалистът по банково дело Фернандо Пампийон от университета в Мадрид казва:\n\n\"Когато слуша изявленията на политиците, човек остава с впечатлението, че те вече не са господар на ситуацията. Рахой импровизира по същия начин, както навремето и Сапатеро. Правителството твърди, че Bankia се нуждае от не повече от 15 млрд. евро, след това обаче изведнъж се говори за 19 милиарда, а сега вече за цели 24 милиарда. След това ни казват, че е одобрен спешен заем за банката, а нейният председател дори заяви, че този заем щял да бъде безвъзмезден. Затова не бива да приемаме за чиста монета думите на премиера Рахой, че Испания щяла да се справи и сама.\"\n\n\"За кризата да плащат банкерите!\"\n\nСамата формула, с която Мадрид иска да спаси Bankia, подсказва, че това няма да е възможно без помощ отвън. Испанското правителство възнамерява да прехвърли срещу акции държавни облигации, които финансовият институт да заложи в ЕЦБ срещу нови заеми. Т.е. свежите пари ще дойдат от ЕЦБ. По-логично би било, ако Испания се обърне директно към спасителния фонд, но това би струвало на премиера Рахой загуба на престиж, посочва Пампийон:\n\n\"Откакто Испания е длъжна да плаща вече по 6% лихва, с доверието към нея е свършено. Сгрешен е целият кризисен мениджмънт на правителството. Ако за възстановяването на доверието на международните пазари е необходимо Испания да заеме средства от кризисния фонд, то правителството трябва да го направи, вместо да имитира дейност, която не решава нито един от съществуващите проблеми.\"\n\nОсновният проблем на испанските банки е добре известен: освен многото несъбираеми кредити те имат в активите си и надценени недвижими имоти, за които никой не знае колко струват реално. В същото време расте и недоволството сред населението. Хората не разбират защо отговорните за кризата не биват наказвани, докато обикновеният човек плаща сметката с масова безработица. Протестното движение на \"Възмутените\" смята да създаде нещо като народен трибунал, обяснява Мануела Гименес от икономическата комисия на движението:\n\nБезработицата е една от най-високите в Европа\n\n\"Искаме да се потърси отговорност от виновните. Ще съберем доказателствен материал от всички потърпевши и ще разобличим измамниците. След това ще предоставим цялата информация на правосъдието, за да си свърши и то работата. Виновните междувременно са се превърнали в мултимилионери. У тях са парите, от които банките се нуждаят и които сега искат да вземат от нас.\"\n\nСпуканият балон с недвижимите имоти, който тормози банките, е само една от причините за сегашните главоболия на Испания. Страната има сериозни бюджетни проблеми както на централно, така и на местно ниво - и то във всичките 17 автономни региона. При това не само като следствие от рецесията. Безработицата е една от най-високите в Европа, като най-сериозно засегнати от това са младите хора.\n\nАГ, ДР, ШпО, Е. Лилов; Редактор: Б. Рачева","summary":"Банките пропадат, лихвите експлодират, народът негодува, инвеститорите се отдръпват - докато Испания се бори за оцеляване, експертите предупреждават, че страната не може да излезе сама от блатото.","language":"bul"}
{"url":"https://www.dw.com/bg/%D0%B8%D0%B4%D0%B2%D0%B0-%D1%87%D0%B0%D1%81%D1%8A%D1%82-%D0%BD%D0%B0-%D0%B8%D1%81%D1%82%D0%B8%D0%BD%D0%B0%D1%82%D0%B0-%D0%BA%D0%BE%D1%8F%D1%82%D0%BE-%D0%BC%D0%B0%D0%B9-%D0%B2%D0%B5%D1%87%D0%B5-%D0%B7%D0%BD%D0%B0%D0%B5%D0%BC/a-18722082","title":"Идва часът на истината, която май вече знаем","date":null,"text":"Превръзката падна, както биха се изразили по-неприлично говорещите българи. Народните представители получиха очакван отказ от Конституционния съд (КС) да тълкува техни намерения, които все още не са приети дори на първо четене - намерения за промени в Конституцията, свързани с Висшия съдебен съвет. Накратко въпросът бе: Може ли обикновено Народно събрание да пипа нещо там, след като преди години КС е обявил почти всичко в тази сфера за част от държавното устройство, което пък е власт само за Велико Народно събрание. Абсолютно всички потърсени за коментар депутати нарекоха решението на конституционните съдии „очаквано“. Защото все още няма факт, който да бъде съден. А защо тогава ги попитахте?\n\nЛогиката не е най-важният елемент от тази история. За всички вече става видно, че целият ход с предварителното запитване към Конституционния съд - да не би случайно нещо от написаните на хартия предложения да противоречи на основния закон на Републиката - имаше само една цел. И тя е свързана както със съдържанието на т.нар. съдебна реформа, така и с времето. Протакането е налице, профанизацията - също.\n\nКогато едно управление иска да извърши определени промени, най-добре е първо да ги съобщи на гражданите. После би трябвало да ги убеди, че те са наистина важни и необходими. И на трето място: да осигури механизма, по който промените да станат факт. В обичайното политическо поведение процедурата би трябвало да е на трето място. Не на последно, но все пак на трето. В нашия случай управляващите положиха неимоверни усилия, за да убедят гражданите, че на първо място е процедурата.\n\nНяма да пипаме прокуратурата, защото за това ни трябва Велико Народно събрание. Няма да съкратим мандата на членовете на Висшия съдебен съвет (ВСС), защото за това ни трябва мнозинство от поне две трети. Няма да има явни гласувания във ВСС, защото тая работа няма как да стане без ДПС. Това поведение е коренно различно от първоначално обявените намерения на управляващата коалиция между ГЕРБ и Реформаторския блок, с подкрепата на Патриотичния фронт и АБВ. Това поведение е коренно различно и от онази пресконференция на 16 април тази година, когато премиерът Бойко Борисов, вътрешният министър Румяна Бъчварова и правосъдният министър Христо Иванов обявиха намеренията на правителството: нов ВСС, по-кратък мандат, парламентарен контрол за главния прокурор и всичко това с промени в Конституцията.\n\nНатикването на т.нар. съдебна реформа в крачола на процедурата бе извършено успешно. Посланието към гражданите беше, че не е важно кое е правилно, а кое е възможно. И никой не се опита да обясни въпроса и от друга гледна точка: че процедурите могат да се променят, а недостатъчните мнозинства могат да се печелят. Но това е само в нормална политическа ситуация, в каквато очевидно не се намираме.\n\nОтказът на Конституционния съд да съучаства в протакането може да бъде и добра новина. От тук нататък политиците ще трябва да говорят повече за идеи, отколкото за процедури. Сега оправданието „Конституционен съд“ отпадна. И всеки от заявилите подкрепа за „историческия компромис“ ще трябва или да гласува промените, или да не ги гласува. АБВ вече отпадна от мнозинството от 180 гласа - случайно или не, двамата членове на КС, които гласуваха против отказа за произнасяне по предварителното запитване, са точно най-приближените до Георги Първанов - Борис Велчев и Пламен Киров. И докато от ДПС продължават да декларират готовност да подкрепят промените, въпросът вече започва да звучи като „Кои промени?“. Представители на ГЕРБ заявиха готовност за смекчаване на промените, така че главният прокурор да е по-доволен и да запази контрола над прокурорската колегия от разделения на две ВСС.\n\nИдва часът на истината. Само че вероятно няма да научим нищо ново, защото и преди имахме достатъчно знаци, че управляващото мнозинство не е толкова настойчиво в прокарването на т.нар. съдебна реформа. Но поне имаме една процедура по-малко, която да бъде използвана за параван. Сега ситуацията е ясна: или гласуваш, или не гласуваш. И картината все повече ни кара да си спомним най-мрачните прогнози отпреди месеци, когато се казваше, че повечето участници в играта изобщо нямат намерение да правят съдебна реформа.","summary":"След като Конституционният съд отказа да съучаства в протакането на съдебната реформа, нежеланието за реализирането ѝ става все по-трудно за прикриване. Коментар от Иван Бедров:","language":"bul"}
{"url":"https://www.dnevnik.bg/bulgaria/2016/01/15/2686289_borisov_za_esemesa_informatorut_mi_e_moi_suvetnik_a_ne/","title":"Борисов за есемеса: Информаторът ми е мой съветник, а не член на Висшия съдебен съвет","date":null,"text":"Информаторът на премиера Бойко Борисов за искането за неговото изслушване по казуса \"Яневагейт\" не е член на Висшия съдебен съвет (ВСС), а негов съветник. Това се разбра от думите на Борисов днес пред журналисти в кулоарите на Народното събрание на влизането за парламентарен контрол. Премиерът първо говореше дори за \"съветници\", които го информирали.\n\nВ четвъртък председателят на Върховния касационен съд Лозан Панов съобщи по време на заседанието на ВСС, че е получил есемес от премиера с текст \"Лозан Панов отново предложи да ви викаме във ВСС по записа на двете каки. Не го приехме.\" Последва прекъсване на заседанието, а след това Борисов пристигна на заседанието, на което се обсъждаше прекратяване на проверката по записите между бившия председател на Софийския градски съд Владимира Янева, Румяна Ченалова и неизвестен мъж.\n\nОще вчера Борисов заяви, че получил съобщението не от член на съвета, но тогава не е ясно защо в него се говори от името на ВСС \"да ви викаме\" и \" не го приехме\".\n\nМеждувременно уволенаната от съдийския пост в Софийски градски съд Румяна Ченалова изказа предположение пред журналисти, на излизане от ДАНС, където беше отново привикана, че според нея есемесът\n\nможе да е бил пратен от членовете на ВСС Ясен Тодоров или Димитър Узунов\n\n\"Канеха ме и то многократно\", отговори днес Борисов на въпрос защо е отишъл и уточни, от ВСС нямат право да ме викат, защото щяло да е прецедент. \"Когато вчера вече за пореден път се повдигна тази тема - отидох и обясних, както и открито пред всички медии, защото заседанието на ВСС се предава долу на монитор и всички медии могат да го следят - казах всичко, което имам да кажа по темата, и си отидох. Кое е лошото?\", аргументира решението си Борисов.\n\nПопитан защо е обвинил Лозан Панов в намеса в политиката премиерът заяви, че Панов започнал да го пита защо ГЕРБ в парламента е гласувала по един или друг начин.\n\n\"Не е негова работа. Толкоз\"\n\nПремиерът получил информация, че вчера сутринта Панов казал: \"Да извикаме Борисов на етичната комисия, макар че той няма да дойде. На негово място аз не бих дошъл.\" \"И затова препратих есемес-а. Многократно сме коментирали по всички теми, които касаят съдебната система в частта строителство, обзавеждане, инфраструктура и всичко останало. Нямам навика да си препредавам. Това е лична кореспонденция\", каза Борисов и добави, че не е бил информиран от член на ВСС, но отказа да уточни от кого.\n\n\"Не съм говорил нито с Панов, нито с Цацаров, нито с който и да било съм говорил.\n\nПо-ясно от това не мога да го кажа\", добави той. Борисов отрече препращането на есемес-а към Панов да е заплаха - \"имали сме прекрасна комуникация\". \"Във времето, в което го беше страх, лично съм говорил да го убедя, че няма нищо да му се случи. Пратих тогавашния главен секретар и полиция да го охраняват и да му покажат, че свободата и сигурността му е гарантирана.\"","summary":"Попитан защо е обвинил Лозан Панов в намеса в политиката премиерът заяви, че Панов започнал да го пита защо ГЕРБ в парламента е гласувала по един или друг начин. \"Не е негова работа. Толкоз\", добави Борисов.","language":"bul"}
{"url":"https://www.dw.com/bg/%D0%BA%D0%BD%D0%B8%D0%B3%D0%B8-%D0%BD%D0%B0-%D0%BC%D0%BE%D0%B5%D1%82%D0%BE-%D0%B4%D0%B5%D1%82%D1%81%D1%82%D0%B2%D0%BE-%D0%B8%D0%BD%D0%B8%D1%86%D0%B8%D0%B0%D1%82%D0%B8%D0%B2%D0%B0-%D0%BD%D0%B0-%D0%B7%D0%BE%D1%80%D0%BA%D0%B0-%D0%BF%D1%8A%D1%80%D0%B2%D0%B0%D0%BD%D0%BE%D0%B2%D0%B0/a-2594615","title":"“Книги на моето детство” - инициатива на Зорка Първанова","date":null,"text":"Идеята на тази инициатива е да бъде насърчен интереса на децата към книгата и това да помогне за развиване на читателската им култура. Друга цел, която преследват инициаторите - както каза на откриването председателят на БЧК Христо Григоров – е «децата да бъдат отдалечени от улицата и нейното влияние\".\n\nВ дните до 9 декември в областните центрове на Червения кръст ще бъдат събирани книгите, които всеки може да дари от личната си библиотека за нуждите на читалищата, обществените библиотеки и училищата в цялата страна.\n\nСама по себе си тази инициатива обаче, зад която безспорно стоят добри намерения, е доста демодирана като форма и едва ли ще помогне за постигне на обявената цел.\n\nТри са основните причини за това:\n\nПърво - читалищата са отживяла форма за културна дейност. Те са интересни само за пенсионерите и имат място в социалния живот на по-малките населени места, но със сигурност не са места, които децата и юношите предпочитат.\n\nВторо - днешните младежи получават знанията си за света от виртуалното пространство - независимо дали това ни харесва или не. Интернет-клубовете, както и компютърните игри са много по-привлекателни за тях и инвестиция в тази насока би имала по-голям ефект от инициативата \"Книги на моето детство\". Трудно е да мислим, че любовта към книгата може да се върне през измачканите екземпляри на онези любими книги (защото ако една книга е любима, то тя задължително е изпомачкана от четене...), които се очаква да постъпят в областните центрове на БЧК. Освен това полиграфията и оформлението - два толкова динамични отрасъла, днес са на светлинни години от вида на книгите, за които говорим.\n\nИ трето: да се намали влиянието на улицата върху децата е една погрешно формулирана задача. Днешните деца - особено в големите градове - в свободното си време живеят на улицата, която е социализиращ фактор и почти единствената територия за спорт и отмора.\n\nОнова, което би било много по-полезно, е улицата на големия град да предостави привлекателни условия на децата - места, които ще им харесат и ще отговарят на техните изисквания и вкусове. Достатъчно е да се види кои са любимите телевизионни канали на децата, за които е предназначена кампанията на Червения кръст, за да се получи верен ориентир за желаната от тях посока. Те гледат \"екстремните спортове\", карат байкове, ролери, скейтове, сноуборди, скачат с кайт-уинг и планират.\n\nНе би било голяма инвестиция, ако столичния град предостави терени, на които да се изградят скейт паркове, рампа за екстремни спортове и игрища. Дори класическите волейбол и баскетбол и техните \"стрийт\"-разновидности биха привлекли достатъчно малчугани, които играта може да дисциплинира, да увлече и да амбицира.\n\nТова не значи, че книгата няма място в детското всекидневие. Но вкусът към писания текст, към приказката и навикът за четене се създават в онази възраст, в която децата все още не излизат сами навън. Ако това е неизпълненото домашно на родителите, то те не бива да очакват Червеният кръст да попълни пост-фактум техните пропуски.\n\nВ специалното издание на Червения кръст за случая, озаглавено КНИГИ НА МОЕТО ДЕТСТВО - пише \"В тази книжка героят си ти. Предстои ти да преодоляваш изпитания. Ще се наложи да избираш между това да излезеш навън и да поиграеш или да останеш у дома, с книгите\" (край на цитата). Ако авторите наистина познават днешните деца, то те би трябвало не да противопоставят играта на четенето, а да напишат: “Научи се и да играеш на улицата, и да четеш книги. Имаш нужда и от едното, и от другото….»","summary":"Под патронажа на съпругата на българския президент Зорка Първанова бе обявено началото на национална дарителска кампания \"Книги на моето детство\". Организатори са Българския Червен кръст и Кока Кола. Коментар на Еми Барух.","language":"bul"}
{"url":"https://www.dw.com/bg/%D1%83%D0%BE%D1%82%D1%8A%D1%80%D0%B3%D0%B5%D0%B9%D1%82-%D0%B2-%D1%81%D0%BE%D1%84%D0%B8%D1%8F/a-5378005","title":"Уотъргейт в София?","date":null,"text":"Една уловена в интернет реплика хвърли България в държавна криза - констатира германският всекидневник Тагесшпигел, който преразказва целия конфликт между държавния глава Първанов и финансовия министър Дянков. Под заглавие \"Уотъргейт в София\" авторът на статията Франк Щир анализира шансовете на подписката за предсрочно сваляне на президента от власт. Специалисти оценяват като политически и морално нередно публикуването на стенограмата от разговора с Дянков, но от конституционна гледна точка подобно действие едва ли може да бъде атакувано - пише изданието.\n\nАнтикризисните мерки - повод за остри критики\n\nАнтикризисните мерки на българския кабинет и недоволните реакции на части от обществото отбелязва днес агенция Ройтерс, която съобщава за съботния протест на финансовите чиновници, полицаите и офицерите от армията, които - според плановете на кабинета - от април нататък ще плащат сами пенсионните си и здравноосигурителни вноски. Агенцията отбелязва, че средните месечни доходи от по 250 евро и средните пенсии от 80 евро са най-ниските в ЕС, както и че икономиката на страната през миналата година се е свила с 5,1 на сто.\n\nМеркише Одерцайтунг обръща внимание на друга антикризисна мярка и съобщава за въвеждането на данък за луксозни стоки, с който ще бъдат облагани притежателите на яхти, самолети, големи автомобили, скъпи недвижими имоти и банкови авоари над 50 000 евро. Вестникът цитира неназовани експерти, които предупредили за опасността от \"гръцки сценарий\" в развитието на кризата в България.\n\nБлогът на вестник ТАЦ пък информира за протестите на българите срещу генно-манипулираните организми, като отбелязва важната роля на интернет-платформата БГ Мама, която чрез Фейсбук организирала демонстрации в осем града, петиции на граждани и изпращането на детски картички до премиера Борисов.\n\nТурският вестник Хюриет излиза със заглавие \"Стратегическо сътрудничество с България\". Външният министър Ахмет Давутоглу заявява, че и на България е било отправено предложението за създаване на съвет за стратегическо сътрудничество на високо равнище, на което от София отговорили положително. Преди това Турция създаде подобен механизъм за сътрудничество с Ирак и Сирия и отправи предложение на Гърция. На същата тема се спира и вестник Заман.\n\nБългарка е концертмайстор във Виенската \"Щаатсопер\"\n\nИнтернет изданието Борсов експрес публикува информация на агенция АПА, в която се говори за \"Токовото чудо\" в Столипиново. Кварталът е наречен най-голямото ромско гето в Европа, символ на изолация, бедност, мизерия и престъпно занемаряване на една народностна група, която е наказвана и с презрение. Концернът ЕВН успял обаче със смели инвестиции и умела стратегия за диалог с жителите на квартала да реализира успешен \"социално-икономически\" ангажимент, в резултат на който събираемостта на таксите за ток се повишила от 2% до 85%.\n\nАвстрийският Клайне Цайтунг съобщава, че българката Албена Данаилова е вече концертмайстор на Виенската Щаатсопер. Тя работи там от септември 2008 година и след приключването на пробния й срок била единодушно преназначена на постоянно място. Вестникът пише, че Данаилова е получила музикалното си образование в София, Росток и Хамбург, и че преди да дойде във Виена е работила в Баварския държавен оркестър, както и в Лондонската филхармония. Ди Пресе информира за изложба на Виенския музей за модерно изкуство, която е посветена на източноевропейската история. В изложбата са включени и творби на българина Светлин Русев.","summary":"Има ли шанс подписката срещу Първанов, да очакваме ли гръцки сценарий в България, как в Столипиново започнаха да си плащат тока - това са някои от темите с български адрес в чуждестранните медии днес.","language":"bul"}
{"url":"https://www.dnes.bg/redakcia/2017/08/15/klekaloto-i-kulturnata-identichnost-gledna-tochka-ot-germaniia.350364","title":"Клекалото и културната идентичност - гледна точка от Германия","date":null,"text":"Центърът за междукултурни контакти в Кьолн инсталира тоалетна, \"отчитаща културните различия\". Тя е предназначена главно за мюсюлмани. Всъщност, това не е мулти-култи, а расистки жест, твърди в коментара си, публикуван в Дойче веле, Керстен Книп.\n\nТоалетната е невероятно място. Тя дава на човека безгранична свобода. На когото му е спешно – бързо си свършва работата. Който пък има повече време, може да реши кръстословица или да прегледа някой комикс. Тоалетната е мястото, където човек физически преживява своята автономност.\n\nДосега обаче не знаехме, че чрез ходенето по нужда хората дори съхраняват културната си идентичност. Научихме го благодарение на кьолнския Център за междукултурни контакти. Там инсталираха тоалетна, която отчита културните различия и така прокараха пряка връзка между изпразването на червата и колективната идентичност. С други думи, мюсюлманинът е човек, който по нужда клечи.\n\nЧувствителните междукултурни посредници не се интересуват от факта, че и в Близкия изток вече си пробиват път тоалетните със седалка. И сякаш смятат за второстепенно обстоятелството, че мюсюлманите също ценят удобството, а и хигиената, която в тоалетната с клекало е далеч от оптималното.\n\nТоалетната, \"отчитаща културните различия\", всъщност е съвременна вариация на добрия стар ориентализъм. За него палестинско-американският културолог Едуард Саид написа дебела книга. Формулирана накратко, тезата му гласи: европейците открай време хронично подценяват мюсюлманите, смятат ги за хора, които едва могат да четат и пишат, които нямат в главите си нищо друго, освен религия, и спешно трябва да бъдат превъзпитани. Тъкмо върху подобни възгледи европейците са изградили и целия си колониализъм.\n\nКогато става дума за култура, чувствителните дейци в Кьолн може би трябва първо да помислят за друго. Например за средновековния философ Ибн Халдун, който анализира възникването на социални конфликти. Или за Мохамед Абдо, египетския либерален реформатор, смятан за основател на ислямския модернизъм на превала между 19 и 20 век. Или за починалия наскоро сирийски поет Низар Ал-Кабани, един от най-значимите арабски лирици, който призоваваше своите читатели да се отнасят критично към традициите си. Това са все титанични фигури, които по блестящ начин въплъщават културната динамика на исляма.\n\nНо в кьолнския Център за междукултурни контакти явно се сещат за съвсем други неща. Там очевидно смятат мюсюлманите за някакви статични същества. За хора, които не се развиват, не се пригаждат, хора, застинали в своята традиция. Хора, които трябва да бъдат опазвани от всякакви промени, дори от най-баналните.\n\nПодобен поглед може да получи подкрепа от съвсем неочаквана страна: от крайно десните привърженици на националната идентичност. Те също се съпротивляват срещу всякакви промени, те също не желаят и да чуят за динамиката на съвременните общества. Привържениците на тоалетната, \"отчитаща културни различия\", и крайно десните националисти намират общ език в едно: в подмолната си враждебност към модерността. Любов към фундаментализма?\n\nАвторите на идеята за това клекало стигат дори по-далеч. Защото тоалетната нарочно е инсталирана така, че да не сочи на югоизток, към Мека. Та нали голият задник със сигурност ще обиди Всемирния Творец. А ние си мислехме, че подобна скована и повърхностна ритуалност европейците всъщност са оставили зад гърба си още по времето на своите борби за свобода от Просвещението нататък. Очевидно сега тя се завръща през задната вратичка на тъй наречената \"междукултурна чувствителност\". Мигар трябва да заподозрем хората, измислили това клекало, в тайничка привързаност към религиозния фундаментализъм?\n\nВсички мои арабски приятели ме уверяват, че нито житейското им щастие, нито интеграцията им се решават в тоалетната. И че смятат кьолнската идея за смехотворна.","summary":"Една смехотворна идея на Центъра за междукултурни контакти в Кьолн  | Dnes.bg","language":"bul"}
{"url":"https://www.dw.com/bg/%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82%D0%B8-%D0%BC%D0%BD%D0%BE%D0%B3%D0%BE-%D0%B8-%D0%BD%D0%B5%D0%BA%D0%B0%D1%87%D0%B5%D1%81%D1%82%D0%B2%D0%B5%D0%BD%D0%B8/a-15828258","title":"Българските университети - много и некачествени","date":null,"text":"Тази тъжна картина на висшето образование в България огорчава още повече, когато се съпостави със съвременното развитие на университетите по света. Ново изследване на Световната банка прави именно това.\n\nМладите поколения в България непрекъснато се свиват като численост. Демографската криза обаче е не само беда, но и възможност. За българското висше образование тя открива шанса да се подобри качеството на обучението за сметка на броя на випускниците, твърдят експертите на Световната банка.\n\nКой да учи в българските университети?\n\nБългарските ВУЗ-ове не са конкурентоспособни\n\nВ България вече функционират 54 университета. Капацитетът им нараства, но желаещите да получат диплома са много по-малко от местата. Министърът на образованието Сергей Игнатов признава, че в най-големите български университети вече има по над 800 незаети места. В България все още няма система за учене през целия живот, така че единственият резерв остават чужденците, желаещи да учат в страната. Но за да бъдат конкурентоспособни на международния академичен пазар, българските университети трябва да получат скъпоструваща интернационална акредитация от специализирани агенции.\n\nВ момента най-добрите висши учебни заведения в България са извън първите 600 в ранглистите на университетите по света. \"За да привлечем внимание отвън, сега правим фокуси, като \"прибавяме\" имидж на българските университети за пред чужденците. Принудени сме да ги представяме за научно-изследователски центрове, което им дава повече тежест. На практика обаче нашите университети остават традиционни места за преподаване, в които изследователската дейност далеч не е силната страна”, откровено признава проф. Димитър Йончев, член на българската Акредитационна агенция.\n\nКакви висшисти й трябват на България?\n\nКъде са инженерите, от които се нуждае България?\n\nПонастоящем българската икономика изпитва остър недостиг от специалисти по техническите науки. Кандидат-студентите обаче напират най-вече за хуманитарни специалности като психология, например. \"Голям проблем за българското висше образование е липсата на представители на бизнеса в ръководствата на университетите и в комисиите, които провеждат държавните изпити. Обединенията на предприемачите и университетите трябва да си протегнат ръка при изготвянето на учебните планове”, твърдят експертите на Световната банка.\n\nСпоред тях българските университети могат да си имат президенти, избрани от научните им съвети, но оперативното ръководство трябва да се поеме от професионални мениджъри. \"За каква наука и постижения във висшето образование в България може да се говори, щом над 80 и дори над 90 на сто от бюджетите на университетите отиват за заплати? Та това означава само едно - декапитализация на учебното заведение и липса на средства за неговата модернизация и развитие”, категорични са авторите на доклада.\n\nСтипендии и субсидии: два ключови фактора\n\nБългарското висше образование от десетилетия се лута в омагьосан кръг. Държавното финансиране е мизерно, ресурсите на всичкото отгоре се разпръскват между много малки и прекалено тясно специализирани университети и никой не мисли за модернизация, никой не търси начин да се задоволят и потребностите на бизнеса и обществената сфера. В 40-те най-развити страни в света висшето образование поглъща средно 1,2 процента от брутния им вътрешен продукт, показват данните на Световната банка. А в България държавните дотации са с една трета по-малко.\n\n\"Ако не ви достигат средства за висшето образование, мобилизирайте ресурсите на бизнеса и на хората, които искат да учат. С маркетинг и реклама на Запад, и особено в САЩ, университетите си докарват над половината от необходимите им средства”, припомнят експертите на Световната банка. Според тях многобройните и зле управлявани български университети са в същото положение като висшите училища в бившите съветски републики и Китай.\n\nЕто защо за България най-удачен е опитът на Дания. Там е създаден специален фонд, средствата от който отиват за стимулиране на обединяването и сливането на многобройните малки висши учебни заведения в страната. В резултат рейтингът и качеството на преподаване чувствително се подобряват и страната вече привлича много студенти от чужбина.\n\nАвтор: Н. Цеков, Редактор: А. Андреев","summary":"Българските университети произвеждат на конвейр випускници с екзотични специалности, обречени на безработица, а пияни студенти прекарват семестрите си в чалга-клубове и бардаци. Това ли е българското висше образование?","language":"bul"}
{"url":"https://www.dw.com/bg/%D0%BF%D1%80%D0%B5%D0%B3%D0%BB%D0%B5%D0%B4-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8%D1%82%D0%B5-%D0%B5%D0%B6%D0%B5%D0%B4%D0%BD%D0%B5%D0%B2%D0%BD%D0%B8%D1%86%D0%B8/a-2600169","title":"Преглед на германските ежедневници","date":null,"text":"Кьолнският вестник Експрес припомня днес детската песничка \"мило слънце, слез за малко при нас\" и задава въпрос, който в момента вълнува цялата нация : \" С какво сме заслужили такова лошо време? И Защо централното небесно тяло така упорито пренебрегва Германия? На този въпрос няма отговор - пише вестникът и призовава: \"Ние със сигурност сме слънчев народ и затова те зовем- свети Петре, пусни слънцето да слезе при нас! За да се стоплим и да срещаме останалите хора с повече слънце в душите си.\"\n\nТолкова за времето. Вестник Зюддойче Цайтунг се спира на въпроса за избора на президент на Европейската комисия:\n\n\"ЕС лавира между два свята: всемогъществото на 25- имата правителствени ръководители се руши, но все още европейската партийна демокрация е прекалено слаба да допусне, 450 милиона граждани да определят пряко, дали социал - или християндемократ да дирижира еврокрацията. И изпълнените сега с гордост грандове от Европейската народна партия до преди изборите за Европейски парламент през 2004 нямаха и понятие, колко слаб кандидат - ще поставят в служба на парламента. По-честно би било, ако преди следващите избори, европейските партии се представят със свои кандидати за върховия пост. Ако в резултат на всичко това ,резултатът оттново се окаже един Барозу - все пак - поради вота на европейските граждани той би бил по-силен от онзи човек, който сега поема властта в Брюксел.\n\nДнешните вестници се спират и на драмата с бежанците от Судан, намиращи се на кораба \"Кап Анамур\". Генераланцайгер от Бон пише:\n\n\"Малта, Италия, Германия, - бягайки от смъртта и гоненията в родната си страна, хората, спасени на кораба Кап Анамур, претърпяха корабокрушение в плитчинитие на европейската политика спрямо имигрантите. След няколкодневно протакане Италия най-после отвори вратите на крепостта Европа, но със сигурност може да се каже още сега, че невероятните спорове, каква да е съдбата на бежнаците, със сигуност не са прекратени. Като си помисли човек, става дума за приютяването на 37 души, а само Чад - съседен на Судан, който има и достатъчно свои проблеми, вече прие над 180 000 бежанци от Дарфур. Затова пък Европа, която не пропуска случай да подчертае своите традиции и стойности,а не се ли числи и любовта към ближния към тях? - оставя бюрокрацията да се разпорежда с пълна сила. Това е срамно.\n\nВъв връзка с положението в Судан вестник \"Нордкуриир\" от Нойбранденбург пише:\n\n\" Засега, както Пауъл, така и Анан и Фишер избегнаха да употребят думата \"геноцид\" за зверствата в Дарфур. Подобно класифициране на битките за вода и петрол автоматично би означавало, че ООН трябва да реагира и да изпрати умиротворителни войски в региона. Но Световната организация и нейните страни-членки все още се страхуват да направят подобна крачка. Никой засега не желае да плаща цената за временното и вероятно непълноценно помиряване на един кризисен регион, смятан за \"отдалечен\".\n\nФранкуфертер Рундшау, в коментара си пише, че кризите и войните в Европа може и да са географски далечни, но засягат Европа пряко. По отношение на ЕС там четем:\n\n\"Отговорът на ЕС, каква отговорност е готов да поеме, е напълно безпомощен. И то точно в ден, в който европейските външни министри отново вдигнаха предупредително пръст по посока на Судан и призоваха, ужасите в Дарфур да бъдат прекратени. Лошата дума за \"санкции\" не беше спомената. Така че остава открито- както се изразяват политиците - дали обученото на издръжливост суданско правителство ще се вслуша в европейските заплахи. Следващият кораб с бежанци обаче, със сигурност ще пристигне.\"","summary":"Положението в Судан и европейската политика спрямо нелегалните имигранти е една от основните теми днес","language":"bul"}
{"url":"https://www.dw.com/bg/%D0%BF%D0%BE%D1%80%D1%82%D1%80%D0%B5%D1%82-%D0%BD%D0%B0-%D0%BD%D0%BE%D0%B2%D0%B8%D1%8F-%D0%B4%D0%B8%D1%80%D0%B5%D0%BA%D1%82%D0%BE%D1%80-%D0%BD%D0%B0-%D1%86%D1%80%D1%83-%D0%B4%D0%B6%D0%BE%D0%BD-%D0%BC%D0%B0%D0%BA%D0%BB%D0%B0%D1%84%D0%BB%D0%B8%D0%BD/a-2593121","title":"Портрет на новия директор на ЦРУ Джон Маклафлин","date":null,"text":"Вероятно той ще остане ВРИД за вяколко месеца -–до след президентските избори през ноември или до встъпването в длъжност на преизбрания Джордж Буш или новоизбрания Джон Кери през януари 2005-та. Ще ръководи ЦРУ и неговите около 17 хиляди сътрудници като уверен, надежден и невдигащ шум около себе си администрартор, така както е работил в управлението от 1972 година насам. Че поденият на 15-ти юни 1942 год. в Маккийспорт, щата Пенсилвания, Маклафлин, с рдката се побеляла коса и никеловите рамки на очилата си изглежда по-скоро като университетски професор отколкото като мениджъра на може би най-важната тайна служба на земното кълбо, се вписва в тази картина.\n\nАкадемичното си образование Маклафлин завършва в университета Уитенберг в Спрингфийлд, щата Охайо, и в института по международни изследвания към университета Джон Хопкинс във Вашингтон. Непосредствено след следването служи в сухопътни войски и е в продължение на три годин в Индокитай, в това число и на два пъти за по половин година във Виетнам през 1968 и 1969 год. В ЦРУ се е занимавал предимно с Европа, Русия и евразийския район. През 80-те години се смята за познавач на СССР, което довежда да назначаването му за заместник началник на Отдела по европейски въпроси. В 1989 година става началник на отдела по славянските и евразийските въпроси, а в средата на 90-те години е вече предедател на ”националния разузнавателен комитет” – изследователско звено към правителството на САЩ. През 2000-та година тогавашният американски президент Бил Клинтън го назначава за заместник на новия директор на ЦРУ Джордж Тенет.\n\nМаклафлин е ценен в Конгреса, където в многобройните си изказвания през комисиите по тайните служби в Сената и Камарата на представителите отговаря на въпроси, прави впечатлени със задълбочения си и аналитичен, но непретенциозен начин на мислене. Тази черта от характера му не се харесва особено на високопоставени сътрудници на Белия дом, които го намират за твърде ”мек и хладен” по изслушванията по иракските оръжия за масово унищожение в Конгреса. Повече успех от него има Тенет, който тогава все по-често лично се явява на Капитолийския хълм и убеждава сенаторите и конгресмените. Успешно, защото конгресът дава зелен семафор на президента през октомври 2002 да потегли на поход срещу Ирак заради истинската или мнима опасност.\n\nМаклафлин се счита за уравновесен, човек без особени ръбове в характера. Единственото по-интересно, което може да се каже за него е свързано с хобито му – изкуството на илюзионизма, с което са занимава през свободното си време. В речта си на сбогуване в централата на ЦРУ Тенет каза, че приемникът му е широко известен в управлението под прякора ”Мерлин”. При бъдещите информации, които винаги в 8 часа сутрин Маклафлин ще трябва да изнася пред президента Джордж Буш в Белия дом, от директора на разузнаването ще се изискват, разбира се, факти, а не магически познания.","summary":"Той е класическата фигура на прехода – човек от втория план. Поради това на всички е ясно, че Джон Едуард Маклафлин, който служи в ЦРУ от 32 години и от 12 юли нататък ще е временно-изпълняващ длъжността директор на тайната служба, няма да остави свой отпечатък върху облика на американското външно разузнаване.","language":"bul"}
{"url":"https://www.dw.com/bg/%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0-%D1%81%D0%B5-%D1%81%D1%82%D1%80%D0%B5%D0%BC%D0%B8-%D0%BA%D1%8A%D0%BC-%D0%BC%D0%B5%D0%BA%D0%BE-%D0%BA%D0%B0%D1%86%D0%B0%D0%BD%D0%B5-%D0%B2-%D0%BA%D1%80%D0%B8%D0%B7%D0%B0%D1%82%D0%B0/a-4068601","title":"Българската икономика се стреми към ″меко кацане″ в кризата","date":null,"text":"България е различна в редица отношения. Тя е най-бедната страна-членка на ЕС, но нейният БВП нараства през последните години с темпове над средните. Ефектът от глобалната криза, разбира се, се усеща: растежът намаля наполовина от 7 на сто през първото тримесечие на миналата година на 3,6 на сто през последното тримесечие на 2008 година.\n\nПравителството базира бюджета си за тази година върху растеж в размер на 4,7 на сто, който е все още висок в сравнение с тенденцията към рецесия, сполетяла повечето страни в Европа. Други обаче са значително по-малко оптимистично настроени: МВФ предрича цифра от порядъка на около 2 на сто, докато анализатори предсказват от нулев растеж до два процента.\n\nОхлаждането на икономиката може да е здравословно\n\nВ България кредитирането не е изцяло пресъхнало\n\nВ Центъра по либерални стратегии в София анализаторът Георги Ганев смята, че евентуалното охлаждане на икономиката може да се окаже \"доста здравословно\". Ръстът на кредитите, надут до 60 на сто през 2007 година, спадна наполовина на по-нормалните 30 процента през миналата година, обяснява Ганев. Но за разлика от ситуацията в страни като Унгария, кредитирането не е изцяло пресъхнало. \"Банките предпазливо отпускат заеми и междубанковите кредитни пазари остават относително ликвидни\", подчертава Ганев.\n\nВ Сосиете Женерал Експрес Банк изпълнителният директор Филип Ламе заяви, че кредитният ръст от 60 на сто и повече не може да бъде поддържан трайно. \"Кризата е тук и това се осъзнава\", казва той. \"Но България се е насочила към \"добре дошло меко кацане\", допълва Филип Ламе.\n\nНа България широко се признава, че си е взла поука от миналото и по-точно от най-голямата си за всички времена финансова и банкова криза през 1996/97 г., когато фалираха 14 банки. Страната въведе валутен борд под наблюдението на МВФ, връзвайки валутата си, лева, към дойчмарката, а след това и към еврото на фиксиран курс от 1,95583 лева за едно евро.\n\nТова допринесе страната да бъде спасена от колабиране на валутата й, което щеше да бъде катастрофално за потребителите, неспособни да рефинансират заплатите си в евро. Освен това евро-левовият борд диктува монетарната политика на страната и задължава централната й банка да натрупва достатъчен резерв в чуждестранна валута, за да покрива оборотните средства. Освен това правителството е задължено да осигурява бюджетни излишъци всяка година.\n\nБюджетният излишък би трябвало да финансира повишаването на жизнения стандарт\n\nВ края на миналата година БНБ разполагаше с валутен резерв от 12,7 милиарда евро, а правителството приключи годината с обещания бюджетен излишък от 3 на сто от БВП. Това контрастира на състоянието на обществените финанси в редица страни от еврозоната, където са налице сериозни дефицити. Все пак един европейски икономист, базиран в София, привежда аргумента, че бюджетният излишък не се използва по най-добрия възможен начин.\n\n\"Всъщност той е контрапродуктивен, защото ляво-центристкото правителство го използва, за да финансира социални мероприятия предвид на следващите избори, а не за да създава благосъстояние\", казва икономистът, пожелал да остане анонимен.","summary":"Според френски икономисти, България се насочвала към \"меко кацане\" на икономиката си, като разпращала сигнали за стабилност, контрастиращи на дълбоката криза, обзела повечето икономики в Западна и Източна Европа.","language":"bul"}
{"url":"https://www.dnevnik.bg/sport/2018/12/01/3354954_sauthemptun_zadulbochi_problemite_na_junaited_i/","title":"\"Саутхемптън\" задълбочи проблемите на \"Юнайтед\" и Моуриньо","date":null,"text":"Заемащият предпоследното място преди кръга \"Саутхемптън\" задълбочи проблемите на \"Манчестър юнайтед\". Двата отбора направиха взаимно неизгодно равенство 2:2, което не позволи на мениджърите Марк Хюз и Жозе Моуриньо да вземат глътка въздух.\n\n\"Червените дяволи\" записаха трети пореден мач без успех във Висшата лига. Те остават само с шест победи от 14 мача и заемат седмата позиция с 22 точки. В зависимост от развоя на двубоите в неделя рекордьорът по титли на Англия може да се окаже с двуцифрено изоставане от топ 4.\n\n\"Челси\" в момента затваря зона \"Шампионска лига\" с 28 точки преди домакинството си на последния \"Фулъм\". \"Тотнъм\" е трети с 30 точки преди лондонското дерби с \"Арсенал\", който заема петата позиция с 27 точки.\n\n\"Ливърпул\" е втори с 33 точки, като изостава с пет от лидера \"Манчестър сити\" преди двубоя си с \"Евертън\". \"Карамелите\" също са пред \"Юнайтед\" - със същия актив от 22 точки, но с по-добра голова разлика.\n\n\"Саутхемптън\" поведе с два гола на \"Сейнт Мерис\", но не успя да задържи аванса си и остава само с една победа от началото на сезона. За пети път от общо шест случая \"светците\" загубиха точки от печеливша позиция.\n\nТимът на Марк Хюз остава в зоната на изпадащите, като заема 18-ата позиция с девет точки. Със същия актив, но с по-лоша голова разлика е \"Бърнли\". \"Фулъм\" е на дъното с осем точки.\n\n© Reuters Маркъс Рашфорд беше единственият светъл лъч в състава на \"Юнайтед\", но беше заменен в 77-ата минута\n\nМаркъс Рашфорд беше единственият светъл лъч в състава на \"Юнайтед\", но беше заменен в 77-ата минута\n\nМоуриньо продължи с експериментите в защита. Този път той заложи на трима в центъра на отбраната, като двама от тях бяха халфове - Неманя Матич и Скот Мактоминей. Единственият типичен защитник в тройката беше Фил Джоунс.\n\nЛюк Шоу и Ашли Йънг застанаха на двата фланга, Маруан Фелайни, Пол Погба и Андер Ерера сформираха триото в центъра на полузащитата, а Маркъс Рашфорд и Ромелу Лукаку стартираха в атака. Футболистът в най-добра форма в състава - Антони Марсиал, остана на пейката.\n\n\"Манчестър юнайтед\" изигра кошмарни първи 30 минути. \"Червените дяволи\" действаха много неориентирано в отбрана, изоставаха за почти всяка топка и само след 20 минути губеха с 0:2.\n\nВ 13-ата минута Стюарт Армстронг беше оставен абсолютно сам в десния край на наказателното поле, получи топката от Майкъл Обафеми и с мощен удар с десния крак по диагонала не остави шансове на Давид де Хеа.\n\nСедем минути по-късно Рашфорд извърши грубо нарушение пред наказателното поле на \"Юнайтед\". Седрик Соареш се зае със свободния удар и с чудесно изпълнение отбеляза първия си гол във Висшата лига.\n\n\"Юнайтед\" беше в нокдаун, но успя бързо да се върне в мача благодарение на напористата игра на Рашфорд. В 33-ата минута английският национал се пребори за топката пред наказателното поле на \"Саутхемптън\" и подаде към Лукаку, който не сгреши, останал очи в очи с вратаря Алекс Макарти. Белгийският нападател сложи край на серия от 12 поредни мача без гол.\n\nПет минути по-късно Рашфорд направи отличен пробив по десния фланг, стигна до аутлинията и центрира по земя към вратарското поле. Ерера се включи от втора позиция и с техничен удар с пета изпрати топката във вратата - 2:2.\n\nПрез второто полувреме нито един от двата отбора не успя да направи достатъчно, за да заслужи победата. Така закономерно двубоят приключи наравно за неудоволствие и на двамата мениджъри.","summary":"Двата отбора завършиха 2:2 на стадион \"Сейнт Мерис\".","language":"bul"}
{"url":"https://www.dw.com/bg/%D0%B3%D0%B5%D1%80%D0%BE%D0%B8%D1%82%D0%B5-%D0%B8-%D0%B2%D1%80%D0%B0%D0%B3%D0%BE%D0%B2%D0%B5%D1%82%D0%B5-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F/a-16190410","title":"″Героите″ и ″враговете″ на България","date":null,"text":"Изявлението на министър Игнатов от името \"на цялото национално отговорно и патриотично правителство\", в което се казва, че \"министър-председателят и правителството разглеждат образованието и науката в България като елемент на националната сигурност\", избухна по един учудващо нелеп повод. Както стана ясно - не само не е имало опит за подмяна на българската история, но дори намерения за това не са били забелязани от малцината професионалисти, които наистина са чели спорното изследване на Комисията за защита от дискриминация.\n\nДобре е все пак, че това се случи. Споменатото по-горе изявление - макар и направено с други намерения, макар и формулирано по един ретрограден, абсурден начин, е основание обществеността да настоява така нареченото \"патриотично правителство\" да се отнася национално отговорно към една от най-важните за просперитета на страната области - образованието. Което значи - да настоява парите на данъкоплатците да отиват при учителите, а не при полицаите. Защото учителите, а не полицаите участват във формирането на мисловния капацитет, на самочувствието, на творческата и интелектуална мощ на всяка нация.\n\nКогато \"другата гледна точка\" отсъства\n\nУчителите - нека наречем така духовните водачи на малки и големи (с всички условности на това обобщение) - са хората, които пренасят знанията от епоха в епоха, превеждат на модерен език случилото се някога, контекстуализират събитията, прехвърлят мостове между култури и между поколения. С едно незабележимо всекидневно усърдие те плетат (или разплитат) онази спойка между хората, която превръща множеството в общност. Когато няма Учители, това множество става тълпа - лесно управляема и безлична.\n\nНяма по-елементарен начин за манипулиране на тълпата от патриотарския патос, от черно-белия разказ за миналото, от опростените схеми, през които се чете историята. Няма по-лесен начин за противопоставяне на хората от догматичния прочит на събитията, от стигматизирането на участниците в тях, от отсъствието на \"другата гледна точка\" в изучаваните конфликти. Това превръща учебникарския наратив в подобие на нискобюджетна продукция, в която има място само за \"герои\" и \"врагове\". \"Героите\", разбира се, сме \"ние\"...\n\nПо този начин се раздробява общата национална памет, неразбираеми стават страданията на всяко историческо време, неразбираеми стават социалните детерминанти на човешкото поведение и всички онези измерения на хуманността, които са толкова важни, за да можем да съпоставяме, да съпреживяваме, да съществуваме заедно.\n\nРазговорът за иконите в българския пантеон и за националната памет, както и разполагането на този разказ в полифонията на всички останали исторически интерпретации на миналото е важно и отдавна отлагано упражнение. За да обединява, а не да разединява, историята трябва да бъде споделена.\n\nТова написа и еврокомисарят Вивиан Рединг по повод вчерашния възпоменателен Ден в памет на жертвите на всички тоталитарни и авторитарни режими: \"Разбирането на съвременна Европа започва с паметта за нашата споделена история.\" (Онази, в която няма място за патриотарски патос и недосегаеми територии, особено от страна на правителство, което определя себе си за национално отговорно и патриотично.)\n\nВ своето забележително изследване \"Модерност и Холокост\" Зигмунт Бауман пише: \"Ако Оруел е прав, че контролът върху миналото прави възможен контролът върху бъдещето, императивно е в името на това бъдеще, да не бъде позволено на онези, които контролират настоящето, да манипулират миналото по начин, който може да направи бъдещето негостоприемно за човечеството и необитаемо.\"\n\nАвтор: Е. Барух/Редактор: М. Илчева","summary":"Няма по-елементарен начин за манипулиране на тълпата от патриотарския патос, от черно-белия разказ за миналото, от опростените схеми, през които се чете историята - пише Еми Барух.","language":"bul"}
{"url":"https://www.dnevnik.bg/biznes/companii/2005/09/13/95168_koch_specheli_aukciona_za_tjuprash/","title":"\"Коч\" спечели аукциона за \"Тюпраш\"","date":null,"text":"Най-богатият турски холдинг \"Коч\" заедно с \"Шел\" спечели най-голямата приватизационна сделка в Турция - петролните рафинерии \"Тюпраш\", съобщи агенция Ройтерс. В директен 90-минутен търг, излъчен от телевизионния канал \"Си Ен Ен тюрк\", консорциумът даде 4.14 млрд. долара за \"Тюпраш\", с което сложи ръка на рафинерии, добиващи 500 хиляди барела петрол дневно. При затварянето на борсата в петък по борсови цени \"Тюпраш\" струваше около 4.5 млрд. долара. Все още не е уточнено как ще бъде изплатена цената. Сделката предстои да бъде одобрена от съответните регулаторни власти.\n\nОфертата на \"Коч холдинг\", който участва заедно с \"Шел\" в търга за раздържавяване на \"Тюпраш\", спечели 51% от черното злато на турското Средиземноморие с най-високата подадена оферта.\n\nАукционът беше проведен на четири етапа. Първите три бяха за елиминиране на най-ниските предложения. Консорциумът остави още на първия тур зад себе си австрийската ОМВ, италианската \"Ени\" и турската \"Ояк\". Не се класира и консорциумът с индийско участие \"Ойл - Чалъджъ енержи\". В изявление за медиите изпълнителният директор на OMВ Волфганг Рутенщорфер заяви: “Нашата оферта беше в унисон с политиката ни да придобиваме основно обекти, които имат потенциал за стойностно развитие и печеливш растеж. Цената, до която се стигна в тази тръжна процедура, не отговори на този подход. Решихме да се оттеглим от процедурата предвид нашите стабилни позиции и смятаме, че това е най-подходящото решение.\"\n\nПредставители на консорциума заявиха пред \"Си Ен Ен тюрк\", че с новата придобивка ще запазят доминиращите си позиции както на местния, така и на регионалния пазар.\n\nПобедата на консорциума \"Коч\" - \"Шел\" е възможно най-добрият изход от продажбата на рафинериите за Турция, коментират анализатори. Дори и след приватизацията, \"Тюпраш\" остана в турски ръце. Участието на \"Шел\" от 10 на сто в консорциума основно се свежда до осигуряване на финансовата подкрепа по покупката, пише в. \"Файненшъл таймс\". Говорител на \"Шел\" заяви, че придобиването на турската рафинерия допълва стратегията на британското дружество за петролния пазар в Турция, където \"Шел\" е второто по големина дружество по продажби на бензин. Британската компания притежава около 600 бензиностанции в южната ни съседка и държи 15 на сто от вътрешния пазар.\n\nПредишният опит за продажбата на \"Тюпраш\" миналата година се провали след протестите на Съюза на работещите. Веднага след изхода от аукциона за \"Тюпраш\" от Съюза на работещите заявиха, че ще организират демонстрация против продажбата на комплекса.\n\nСилният интерес към \"Тюпраш\" се дължи и на факта, че рафинериите са пригодени да обработват нискокачествен петрол с високо съдържание на олово, за което в европейските рафинерии трябва да се правят допълнителни инвестиции.","summary":"В консорциум с \"Шел\" турското дружество даде $4.14 млрд. долара","language":"bul"}
{"url":"https://www.dw.com/bg/%D0%B1%D0%BE%D1%81%D0%BD%D0%B5%D0%BD%D1%81%D0%BA%D0%B0%D1%82%D0%B0-%D1%80%D0%B5%D0%BF%D1%83%D0%B1%D0%BB%D0%B8%D0%BA%D0%B0-%D1%81%D1%80%D1%8A%D0%B1%D1%81%D0%BA%D0%B0-%D0%B5-%D1%81-%D0%BD%D0%BE%D0%B2%D0%BE-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE/a-2595234","title":"Босненската Република Сръбска е с ново правителство.","date":null,"text":"Все пак нещо се пораздвижи в Босна. След продължили със седмици наред прения парламентът на босненската сръбска република утвърди новото правителство. За пръв път в кабинета са включени и две жени. Предишният премиер подаде оставка още през декември, в знак на протест срещу санкциите, наложени от международния пълномощник за Босна Пади Ашдаун. Ашдаун уволни няколко босненски сръбски политици, обвинявайки ги в укривателство на издирвани военнопрестъпници. Новоизбраният сръбско-босненски премиер Перо Букелович побърза да демонстрира добра воля:\n\nНеговото правителство се застъпва за курс на реформи, заяви Букелович, който оповести, че с приоритет за правителството му ще се ползва подобряването на условията за живот и ще изпълнява всички задължения спрямо хагския трибунал.\n\nПостепенно нещата се променят, макар и всеки напредък в Босна да е свързан с предшестващи го дълги политически игри.\n\nВ Баня Лука наскоро комисия най-сетне призна от името на Република Сръбска, че над 7000 мюсюлмани са станали жертва на клането в Сребреница през 1995 год. Отговорните за масовото убийство Радован Караджич и Ратко Младич продължават да се укриват, подпомагани от сръбско-босненска мафиозна мрежа.\n\nПостепенно обаче се променят настроенията сред босненските сърби. Редица сръбски политици в Босна междувременно разбират, че сътрудничеството с международните организации е за тях по-полезно от верността към мнимите ”герои от войната”. Председателят на босненско-сръбския Държавен президиум Борислав Паравац например счита сътрудничеството с Хагския трибунал срещу военнопрестъпленията за първостепенна задача. Президентът Паравац залага изцяло на подкрета на омиротворителния корпус на ЕС ЕУФОР, който през декември замени командвания от НАТО ЕСФОР.\n\n”Той поема всички задачи, които преди имаше да изпълнява ЕСФОР, а именно да подкрепя реформата на армията в Босна-Херцеговина, да се погрижи за доставянето на обвиняемите пред хагския трибунал и най-вече за борбата срещу тероризма, организираната престъпност и всички тези неща.”\n\nЕвропейците се стремят да се реваншират за провала на НАТО в издирването на военнопрестъпниците. Британският командир на ЕУФОР също така оповести, че щял да пречупи гръбнака на организираната престъпност. Все още обикновенитее граждани, но също така полицаи и политици в Босна разчитат на защитата на военнослужещите от ЕУФОР. Поради което евро-миротворците ще трябва да останат още дълго в страната смята полк. Паул Бахер, командващ германския контингент към ЕУФОР.\n\n”ЕУФОР осигурява необходимата сигурност за да може тази страна да се развива разумно икономически и също така за да се подсили полицията, така че да може да се справя с конкретните си задачи. Сътрудничеството ще стане по-лесно, когато босненците, хърватите, а сдъщо така и сърбите най-сетне разберат, че етническите интереси трябва да отстъпят на заден план и че трябва да стигнат до обща полиция и до съвместни командни структури в армията.\"\n\nСамо заедно може да се преодолее и икономическия застой. Повечето граждани на Босна искат най-сетне да заживеят по-добре. За целта те ще са готови да сложат край на националистическите разногласия, които още се разиграват от редица босненски политици.","summary":"Подробностите от Еберхард Нембах във Виена","language":"bul"}
{"url":"https://www.dnevnik.bg/print/arhiv_pari/2004/04/01/1606265_ot_purvo_lice/","title":"От първо лице - Архив Пари - Дневник","date":null,"text":"Разбира се, в обществото расте броят на онези действени, позитивно настроени хора на възраст под 50-60 години, които не желаят да губят интелектуална енергия и съзидателен потенциал заради ровене във времето на техните родители, баби и дядовци. Те гледат на спомените - независимо дали са факти или анализи, като на ненужен товар, който пречи и на скоростта, и на качеството на съвременния труд, на модерния живот.Но в живота ни през последните петнайсетина години има и други отрицатели на миналото. Техните позиции и особено целенасочените им усилия оформят голяма част от обществените сблъсъци, повишават градуса на емоциите, формират непримирими лагери. Преди години изглеждаше, че това противопоставяне винаги ще е под знака на идеологическите щемпели комунизъм - антикомунизъм. Постепенно започна да се изяснява, че под знака на антикомунизма сред жертвите и страдалците са се намърдали мнозина от онези, които не понасят да се споделят спомени главно заради своето собствено минало. Така възникнаха нови напрежения и конфликти, та дори и нови полюси. Така започна и продължава отцепването и роенето от СДС. Така се поддържат преувеличените, но в немалка степен и реални съмнения за зачеването на синята коалиция в грях още в края на 1989 г. Естествено е откритите и скритите противници и опоненти на СДС с особено удоволствие да използват всичко това. Техните спекулации стават особено ловки, когато се жонглира с материал от миналото.Така е и сега, през последните месеци, когато върви поредният, пак обречен опит за унищожаване на СДС. Този път от неговите строители от недалечното минало. Отцепниците от СДС (между които има и фигура с висок обществен авторитет и с реален принос за постигането на голямата промяна на мястото на България в Европа и в света) не са се отличавали никога с афинитет към миналото. Особено към своето собствено. Сега обаче с особена охота те изведнъж и изцяло забравят и собственото си минало, и миналото на политическата формация, благодарение на която са всичко това, което са успели да бъдат. Грозно е, разбира се. Но, както е известно, критериите за естетика и за морал /особено/ трудно се съизмерват с универсални мерки. Има хора - особено в политиката, за които морални са само собствените им действия, истини са само собствените им твърдения. По силата на някакъв омагьосан механизъм така става с всички, които се опитаха да съсипят СДС през годините. За неуспелите по Живково време кариеристи комунистическото им минало не трябва да съществува; за доносниците, съсипвали човешки съдби, мръсните им дела трябва да се префасонират в \"защита на националната сигурност\"; редовите някогашни крадци си измислят легендата, че така са рушили реалния социализъм...Колко лицемерие беше произведено и надделя в България все с една грозна цел - да се изтрие миналото, да се внуши, че нищо няма значение извън днешния ни апетит. Дори в самите структури на СДС беше отнето правото на най-възрастните и най-онеправданите, на реалните жертви и страдалци, на оцелелите от лагерите и занданите да кажат думата си. При предишния си импулс за партийно строителство преди седем години Иван Костов и Христо Бисеров безцеремонно отстраниха организациите на репресирани и ветерани все със същата цел - да се ликвидира миналото. Защото ги дърпало назад.Само с минало не може нито да се живее, нито да се гради, нито да се върви напред. Няма спор. Но нещата трябва да са ясно изговорени. Не може да се изживяваш като морален заповедник на нацията, а да консервираш и да криеш в мазето думи, които сам си произнесъл публично само преди десет месеца. Не може да тръбиш грижата си за съдбините на света, а да забраняваш собствената си ксенофобия отпреди месец.Миналото време не бива да става сегашно. Но това няма нищо общо с паметта, за която пък не съществува непробудният сън. . Минало несвършено","summary":"НЯМА, няма и да има политик, който да успее да избяга  окончателно и всецяло от въпросите на миналото. Миналото, далечно или близко, е постоянен припев на всички публични политически изпълнения вече близо 15 години. И както е с всеки припев - на някои изпълнители и слушатели им става досадно, та чак глава ги заболява, други пък - само него запомнят и все го повтарят, защото е по-лесно. И не само това. Миналото - колективното, но особено частното минало - виси /най-често \"със страшна сила\"/ в скритите от очите на публиката канцеларии на партиите. Където партийните ръководства се счепкват в яростни схватки, в себедоказване, в премерване на \"кой е по- най-\". И в тези битки най-често се замерят точно с това минало, което иначе, навън, старателно крият.","language":"bul"}
{"url":"https://www.dnevnik.bg/print/arhiv_pari/2006/02/01/1641526_za_rabotata/","title":"За работата - Архив Пари - Дневник","date":null,"text":"Спирам се на тази случка, защото тя илюстрира разликата между начина, по който в Америка и в България, а в известна степен и в Европа гледат на работата.Американците живеят, за да работят. Европейците работят, за да живеят. Ние - живеем, за да не работим. В Америка човек, ако няма работа, е нищо, у нас, ако си нищо, сигурно ще имаш работа.Американците стават все по-богати и продължават да се отдалечават от европейците. Ние - ако не бяха милиардите левове, които емигрантите изпращат на близките си, ако не продавахме земи и къщи на чужденци, ако не получавахме помощи от Брюксел, ако не бяха чуждите инвестиции и ако трябваше да разчитаме само на това, което произведем, щяхме да имаме стандарта на средна африканска държава. Да, ама утре родителите на емигрантите ще измрат и парите отвън ще секнат, земите и къщите за продаване ще свършат. След време помощите ще бъдат спрени. При липса на квалифицирани и добри работници и чуждите инвестиции ще започнат да си стягат багажите. Тогава - сбогом Европа, здравей Африка ли?Кой е виновен, че работим и произвеждаме толкова малко? Не са, разбира се, хората. Същият хитрец, който винаги идва със закъснение, вади фалшиви болнични листове, за да вари компоти, мрънка, работи калпаво и краде на дребно, ако попадне в Германия или в Америка, спира да пие, пуши, щипе и става по-усърден и старателен и от германците, защото няма друг начин да се задържи на повърхността. В Съединените щати има стотици хиляди българи, които живеят със стандарта на американците, защото са се научили да работят като тях и не са пренесли трудовите си навици и трудовото законодателство от родината.Виновни за нашата непроизводителност, за лошото качество, за неконкурентоспособността ни са правилата на труда и най-вече правителството, защото то ги създава. Настоящото, както и бившето, и по-бившето, и онова преди него. Нито едно правителство нямаше желанието да стимулира хората истински да работят, да подкрепи работливите и работодателите, да се справи с пороците на труда от социализма, да премахне уравниловките, да насърчи повишаването на жалката производителност на труда. Никой не се постара да потърси тази формула, която ще помогне на обществото да работи и произвежда повече и чак тогава да консумира повече. Вместо това с всички сили се стараеха и се стараят да пазят статуквото. Вместо стимули създаваха санкции. Правителствата обичат да раздават подаяния и да се хвалят с колко са увеличили социалните помощи, но естествено мълчат, когато грабят частната собственост и национализират.Това, че дългът ни е колкото преди 15 години, но вече държавата няма собственост, това, че износът никога не стига да компенсира вноса, не е било проблем за никого - все ще изкараме до следващите избори.Тогава пък ще обещават, че ще премахнат класовете за прослужено време, че ще променят Кодекса на труда, че правителството няма да разпределя толкова голяма част от БВП, че добрите и почтените ще бъдат подпомагани, а мързеливите и крадливите ще може да бъдат наказвани, че осигуровките ще бъдат рязко намалени.И ако все пак в един момент някой намери смелостта да промени правилата на производството и труда и да насърчи хората, които искат да работят, светът може би ще е отишъл вече толкова напред, че това, което сега ни изглежда като панацея, тогава може да се окаже само изветрял аспирин. Авторът е президент на Братя Василеви, основател на Съюза на работодателите в България, в момента работи и живее в Ню Йорк. .","summary":"ОНЗИ ден си лъсках обувките в Манхатън. Ваксаджията, черен, 60-ина годишен, ги докара до огледало. Преди да ме пусне обаче, дълго бърка из всичките си джобове. Накрая намери кибритче, запали клечка и изгори един конец, който от доста време стърчеше от шева на подметката ми. Не му влизаше в задълженията, но явно прецени, че няма да си е свършил работата добре, ако кончето беше останало да стърчи.","language":"bul"}
{"url":"https://www.dw.com/bg/%D0%B7%D0%B0%D1%89%D0%BE-%D0%B7%D0%B0-%D0%B6%D0%B5%D0%BD%D0%B8%D1%82%D0%B5-%D0%B5-%D0%BF%D0%BE-%D1%81%D0%BA%D1%8A%D0%BF%D0%BE-%D0%BE%D1%82%D0%BA%D0%BE%D0%BB%D0%BA%D0%BE%D1%82%D0%BE-%D0%B7%D0%B0-%D0%BC%D1%8A%D0%B6%D0%B5%D1%82%D0%B5/a-41888559","title":"Защо за жените е по-скъпо, отколкото за мъжете?","date":null,"text":"Защо в Германия едно ножче за бръснене, предназначено за мъже, струва 3,89 евро, а за жени - 4,49 евро? Единствената разлика между тези две ножчета е в опаковката - тази за мъжете е синя, а за жените - розова. А защо дамските подстрижки са значително по-скъпи от мъжките? Често пъти разликата в заплащането е двойна, дори и когато става дума за еднаква дължина на косите.\n\nТова са само два от многобройните примери, изброени в представеното в Берлин изследване за разликите в цените на някои стоки и услуги, предназначени за мъже и за жени. По поръчение на германската Служба за борба срещу дискриминацията експертите са проучили и сравнили цени от цяла Германия. Изводът, до който достигат, гласи: докато при стоките рядко се установяват ценови разлики в зависимост от пола, при услугите ситуацията е друга – на жените често им се налага да плащат повече от мъжете.\n\nВ рамките на проучването са били проверени общо 381 вида услуги. В 59% от тях са били установени разлики в цените за мъжете и жените, независимо че става дума за идентични или дори еднакви услуги. Експертите са взели под лупа и общо 1682 стоки, но едва при 3,7% от тях били установени ценови разлики.\n\nОгромната разлика в цените на фризьорите\n\n\"Да си принуден да плащаш повече за някои стоки или услуги само заради това, че си мъж или пък жена - това противоречи на забраната за полова дискриминация\", казва ръководителката на Службата за борба срещу дискриминацията Кристине Людерс при представянето на студията. Тя настоява за промени - особено в сферата на услугите.\n\nВ реалността обаче малцина се съобразяват с принципа за половата равнопоставеност. Особено засегнати са клиентките на фризьорските салони, както и дамите, ползващи услугите на химическо чистене. Жените с къси коси например плащат за прическа средно с 12,40 евро повече, отколкото мъжете. Това установяват експертите, съставили студията. При химическото чистене разликите изглеждат така: за дамска риза се плаща средно с 1,80 евро повече, отколкото за мъжка риза. В студията се стига до заключението, че почти половината от всички стоки и услуги, ползвани в ежедневния бит, са повлияни от т.нар. \"Gender Pricing\" – т.е. ценообразуване според половия признак.\n\nТака например цели 89% от проверените фризьорски салони образуват цените си на този принцип. От германската Служба за борба срещу дискриминацията препоръчват фризьорските салони и услугите за химическо чистене да не ориентират цените си само по полов признак, а да оценяват конкретно вложения труд.\n\nАвстрия - една крачка по-напред\n\nВ Австрия например фризьорските салони са поели доброволно задължение да съставят \"полово неутрални\" ценови листи. Според Кристине Людерс, австрийците дават добър пример. Защото, както е известно, жените и без друго са ощетени по отношение на заплащането за труда, който полагат. Според т.нар. \"Gender Pay Gap\", през 2016 средно заплатите на жените са били с 21% по-ниски от заплатите на мъжете. А всичко това означава, че дамите биват двойно ощетявани.\n\nГлавният секретар на Съюза на фризьорите в Германия Йорг Мюлер вече коментира студията. Той заяви, че би желал сегашното ценообразуване да се разглежда малко по-диференцирано. Дамските прически по принцип били по-сложни и изисквали повече работа и разход на време, отколкото мъжките. Затова и били по-скъпи. На членовете на Фризьорския съюз Мюлер все пак препоръчва следното: \"За нас ще е особено важно да въведем максимална яснота и прозрачност по отношение на ценообразуването\".","summary":"По-скъпо само защото е розово? В Германия жените често са принудени да плащат за определени стоки и услуги повече, отколкото мъжете. Особено драстична е разликата в един определен бранш.","language":"bul"}
{"url":"https://www.dw.com/bg/%D0%B0%D0%BD%D1%82%D0%B8%D0%B1%D0%B8%D0%BE%D1%82%D0%B8%D1%86%D0%B8%D1%82%D0%B5-%D0%BF%D0%BE%D0%B7%D0%BD%D0%B0%D0%B2%D0%B0%D1%82%D0%B5-%D0%BB%D0%B8-%D1%80%D0%B8%D1%81%D0%BA%D0%BE%D0%B2%D0%B5%D1%82%D0%B5/a-51424111","title":"Антибиотиците: познавате ли рисковете?","date":null,"text":"Антибиотиците унищожават бактерии и други микроорганизми, респективно предотвратяват по-нататъшното им размножаване. Антибиотиците са естествен продукт от обмяната на веществата на различни бактерии и гъби, например пеницилин. Някои плесенни гъби, например, произвеждат пеницилин, за да се защитават от бактерии. Други антибиотици се произвеждат в лаборатории и чрез химически изменения.\n\nАнтибиотиците унищожават бактериите или забавят растежа им, като по този начин укрепват съпротивителната сили на тялото. Те атакуват главно клетъчните стени или обмяната на веществата на тези микроорганизми. Пеницилините например възпрепятстват създаването на клетъчната стена на бактериите. А когато тази клетъчна стена е пропусклива, причинителите на зарази не могат да оцелеят.\n\nДруги медикаменти пречат на едноклетъчните организми да произвеждат белтъчини, които са им крайно необходими. В трети случаи субстанциите блокират транспортните механизми на клетъчната стена. Така естественото равновесие на клетките се нарушава и те загиват.\n\nКога да се използват антибиотици?\n\nХрема, кашлица, болки в гърлото и висока температура: тъй като симптомите на заболяването често са сходни, в началото е трудно да се установи дали става въпрос за бактериална или за вирусна инфекция. Повечето заболявания, свързани с истинка, както и грипът се причиняват от вируси, срещу които антибиотиците изобщо не действат.\n\nЗатова пък е уместно е да се приемат антибиотици, щом се окаже, че бактерии вече са проникнали и се размножават в човешкото тяло. Това може да предизвика тежки възпаления и да доведе до трайно увреждане на някои вътрешни органи. Възпаления на белите дробове, на сливиците и на пикочния мехур най-често се предизвикват от бактерии. В такива случаи е правилно да се използват антибиотици.\n\nЗа да се избегне резистентност към антибиотиците, те трябва да се използват, само когато е абсолютно наложително. Лечението не бива да се прекъсва преждевременно, защото в такъв случай оцелелите бактерии ще развият резистентност към съответния антибиотик.\n\nПри бактериална инфекция най-често се предписва антибиотик. Поради масовата употреба обаче тези медикаменти често не действат, тъй като бактериите твърде бързо се приспособяват към антибиотика и развиват защитни механизми срещу антибиотиците. Когато дадена бактерия развие такъв механизъм, при контакт тя предава променената си наследствена маса на всички следващи бактерии.\n\nПлесенни гъби, които произвеждат пеницилин\n\nПо такъв начин резистентността се разпространява все повече. Понякога бактериите са резистентни едновременно срещу няколко антибиотика.\n\nПо данни на Световната здравна организация, вследствие на резистентност към антибиотиците в света годишно умират близо 700 000 души.\n\nЗащо не се разработват нови антибиотици?\n\nЕдинствената възможност да се противодейства на резистентността в дългосрочен план е да се разработват нови лекарствени средства, които бактериите все още не разпознават. Само че фармацевтичните фирми междувременно инвестират все по-малко средства в разработването на нови антибиотици. Това е така, защото става дума за извънредно скъпа и трудоемка дейност - разработването на нов антибиотик струва стотици милиони евро. А ако медикаментът бъде допуснат до пазара, към тези средства се прибавят също и разходите за производството, разпространението и продажбата му.\n\nАнтибиотикът се приема от пациентите обикновено само в течение на няколко дни, а новите антибиотици, които играят ролята на резервни средства, се прилагат само в крайни случаи, когато никое друго лекарство не показва ефект. Поради тази причина фармацевтичните концерни печелят твърде малко от новите си разработки. Дори за големите концерни много по-печеливши се оказват други сфери - например производството на медикаменти срещу ракови или срещу хронични заболявания.","summary":"Лечението с антибиотик крие и рискове. Погрешното им прилагане води до опасна резистентност. А когато антибиотиците спрат да действат, животът на някои пациенти може да се окаже в опасност.","language":"bul"}
{"url":"https://www.dw.com/bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%BA%D0%B0%D0%BA-%D0%B3%D0%B8-%D0%B2%D0%B8%D0%B4%D1%8F%D1%85%D0%B0-%D0%BC%D0%B5%D0%B4%D0%B8%D0%B8%D1%82%D0%B5-%D0%BE%D1%82%D0%B2%D1%8A%D0%BD/a-3733572","title":"България и българите - как ги видяха медиите отвън?","date":null,"text":"Турското онлайн-издание Хаберлер съобщава, че \"крайнодесният български лидер Волен Сидеров се опасявал за живота си\", тъй като получавал писма със заплахи за убийство. Англоезичното турско издание Търкиш Уикли отразява положителната равносметка на премиера Сергей Станишев за това, как България е участвала в процеса на взимане на решения в общността по време на словенското и френско председателство.\n\nМагазините на \"Практикер\" в България имат основен принос за добрите бизнес-резултати на концерна\n\nТурският телевизионен канал НТВ цитира изявление на държавния министър Мехмед Шимшек за трудностите на интеграцията на Турция към ЕС, в което той заявил, че ако ЕС се отнасяше към Турция така, както преди към България, преговорите щели да текат по-бързо. Швейцарският Нойе Цюрихер Цайтунг помества статия за сръбските радикали, в която се цитира публикация на вестник Блик, според която е предвидена промяна в трасето на руския газопровод Южен Поток, с която България да бъде заобиколена. Швейцарското издание съобщава за безпокойството на българите и реакцията на министър Калфин.\n\nОнлайн-изданието на списание Шпигел информира, че шефът на концерна РВЕ Юрген Гросман е взел решение за ангажимент в изграждането на АЕЦ Белене, въпреки съпротивата на Надзорния съвет. Според данни на вестник Ди Велт съответното решение вероятно ще бъде прокарано още в началото на ноември. Пред Зюддойче Цайтунг Гросман казал, че РВЕ ще участва в три до пет чуждестранни атомни проекта. Австрийският Дер Щандарт пише, че австрийската фирма за недвижими имоти Каларфиш е дала поръчение на Виенската агенция Норд да разработва комуникационната и маркетингова стратегия на офис-комплекса Леон Тауър в София.\n\nВ София ще бъде открит първият филиал на веригата кафенета \"Старбъкс\"\n\nГерманският Ди Велт помества в онлайн-изданието си статия за Хамбургската фирма Луфтханза Техник, която предстои да открие свой авиоремонтен терминал в София. За успехите на германската верига магазини за домашния майстор \"Практикер\" става дума в съобщение на портала Пресепортал, където се казва, че за добрите бизнес резултати в чужбина основен принос имат магазините в България, Полша и Румъния. За предстоящото откриване на първия филиал на веригата кафенета \"Старбъкс\" в София пише онлайн-изданието Хоумсгофаст. Той щял да е на ъгъла на булевардите Васил Левски и Гурко.\n\nОнлйн-изданието на израелската осведомителна агенция помества материал за благотворителната дейност на фондацията на Майкъл Чорни, която имала ангажимент и в България. Швейцарският Шафхаузер Нахрихтен пише, че само четири европейски държави, сред които и България са проявили интерес към сключването на споразумение за правна и административна помощ, което да облекчава разследването на данъчни злоупотреби.\n\nГоляма статия за българския режисьор Димитър Гочев помества германския Берлинер Моргенпост под заглавие \"Големите драматурзи предизвикват стомашна язва\". Там между другото се казва, че който иска да накара Гочев да се разприказва, трябва да го запита за клишета, свързани с Балканите. Именно с такива била пълна новата му постановка \"Буре барут\", чиято премиера е в четвъртък вечерта в Берлин.\n\nКристо и Жан-Клод разказали на студенти по изкуство в Денвър за проектите си\n\nАмериканският Денвърпост предлага статия за среща на студенти по изкуство в Денвър с двойката творци Кристо и Жан-Клод, на която те били посрещнати с огромен интeрес и отговорили на безброй въпроси за досегашните си проекти.\n\nГерманският седмичник Райнишер Меркур предлага голям репортаж на Мирко Хайнеман от София с богати и интересни впечатления за чалгата и манталитета на българите. Турският вестник Едирненин Сеси и индийското издание Шенай онлайн пишат за изстрелването на първия индийски космически спътник, на който е инсталирана и българска апаратура. Германският Франкфуртер Алгемайне Цайтунг обръща внимание на аферата с недвижими имоти на монасите от Атон, докарали неприятности на гръцкото правителство. Там между другото се казва, че за разлика от църквите в Сърбия, Румъния или България, гръцката църква никога не е страдала по време на някой режим, нито пък са и били одържавявани имотите.","summary":"Вести от актуалната политика, икономика, култура и общество в България попадат днес в полезрението на международните медии. Следва обобщение на някои от по-важните български сюжети.","language":"bul"}
{"url":"https://www.dw.com/bg/%D1%83%D0%B6%D0%B0%D1%81%D1%8F%D0%B2%D0%B0%D1%89%D0%B8-%D0%B8%D1%81%D1%82%D0%B8%D0%BD%D0%B8-%D0%B7%D0%B0-%D0%B1%D1%80%D0%B0%D0%B7%D0%B8%D0%BB%D0%B8%D1%8F/a-50199010","title":"Ужасяващи истини за Бразилия","date":null,"text":"Бразилия е шестата по площ страна в света, шестата най-голяма икономика и на пето място по износ на хранителни продукти. По-малко известен е фактът, че страната е втора след САЩ по брой на хората, консумиращи кокаин. Тя е и сред държавите с най-много насилие - на 100 000 души се падат 30 убийства. Само през 2018 година в Бразилия са били убити 60 000 души - близо двойно повече, отколкото са загиналите във войната между наркокартелите в Мексико през същата година.\n\nНо случващото се в Бразилия е важно не само за самата страна. То засяга и САЩ, откъдето за Бразилия заминават огромни количества оръжия. Засяга и Европа, тъй като за престъпни организации като италианската Ндрангета Бразилия е трамплин за трафика на кокаин към Европа.\n\nНо как така Бразилия се оказа вторият най-важен пазар за кокаин? На какво се дължи това? Страната има обща граница с десет други държави, три от които - Боливия, Перу и Колумбия, са най-важните доставчици на кокаин. Според данни на ООН, Боливия произвежда 10%, Перу - 20%, а Колумбия - 70% от световната продукция на кокаин.\n\nИ в трите страни-производителки един грам кокаин струва 1 долар. В Бразилия същото количество се продава за 5 долара - колкото една кутия цигари. В САЩ един грам кокаин струва между 30 и 50 долара, а в Европа - между 58 и 180 долара. Вижда се, че разходите за транспорта на дрогата през твърде пропускливите граници на Бразилия са значително по-ниски. И докато в много страни по света консуматорите на кокаин принадлежат към по-заможните среди, в Бразилия всеки може да си го позволи. Нищо чудно тогава, че около 1,46 милиона бразилци консумират кокаин. А ако към тях прибавим и онези, които употребяват кокаинови деривати, например крек, броят на консуматорите достига 5,6 милиона.\n\nЗа престъпния свят в Бразилия рисковете, произтичащи от търговията с кокаин, са минимални. Затова и бизнесът с дрогата процъфтява. В страната се крадат огромно количество автомобили, които после се продават на черно в Парагвай, а с парите от продажбите се купуват кокаин и оръжия. Един Toyota Pickup например може да се продаде в Парагвай за около 3 000 долара. Тези пари са достатъчни за покупката на 3 килограма кокаин в Колумбия, Боливия или Перу, които при продажбата в Бразилия носят около 15 000 долара. Тези пари после се реинвестират в покупката на още кокаин. И на оръжия.\n\nЕдна от най-добре организираните престъпни групи, търгуващи с кокаин в Бразилия, носи името Primeiro Comando da Capital (PCC). Организацията е създадена през 1993 в Сао Пауло от група крайно опасни затворници. Макар босовете на групировката от над 20 години да са зад решетките, те успяват оттам да ръководят престъпната организация, която контролира и повечето затвори в останалите бразилски щати. По данни на бразилските власти, PCC има над 20 000 членове и годишен оборот от 200 милиона долара.\n\nНапоследък групировката разширява периметъра на своята дейност, пускайки пипала и към Европа. Само преди няколко седмици бразилската полиция арестува в Сао Пауло един от най-важните дилъри на калабрийската Ндрангета. Негов доставчик е била именно PCC.","summary":"В Бразилия гори не само Амазонската джунгла. Цялата страна е проядена. От белия убиец на име кокаин. Бразилия е на второ място в света по консумация на този наркотик. Един грам кокаин струва там колкото кутия цигари.","language":"bul"}
{"url":"https://www.dw.com/bg/%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%81-%D0%B1%D0%B5%D0%B7%D0%BF%D0%BB%D0%B0%D1%82%D0%B5%D0%BD-%D0%B3%D1%80%D0%B0%D0%B4%D1%81%D0%BA%D0%B8-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82-%D1%81%D1%80%D0%B5%D1%89%D1%83-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B8%D1%82%D0%B5/a-42634168","title":"Германия: С безплатен градски транспорт срещу автомобилите?","date":null,"text":"ЕС заплаши със санкции, ако Германия не ограничи силното замърсяване на въздуха в някои градове. Затова правителството в Берлин смята пробно да въведе безплатен обществен транспорт в пет германски града, един от които е Бон. Естонската столица Талин е сред малкото градове в света, които отдавна са въвели такъв проект. По този повод ДВ разговаря с естонския експерт по транспортните въпроси Одед Катс.\n\nЗащо Талин въведе безплатен градски транспорт и успешен ли беше експериментът?\n\nОдед Катс: Целта беше пътуването с автобуси и трамваи да стане по-привлекателно за пътуващите, да се намали автомобилният трафик и да се подобри мобилността на безработните и хората с ниски доходи. Последното е постигнато, мисля. Много хора с ниски доходи вече са много по-мобилни. Незабавният ефект, свързан с чистота на въздуха обаче, беше по-скоро ограничен. Но година-две след въвеждането на проекта броят на хората, ползващи обществен транспорт, нарасна с 14%. Само че по-голямата част от тях бяха сред онези, които преди са се придвижвали главно пешком. Незначителен беше обаче делът на онези, които преди това са предпочитали да се возят с личните си автомобили.\n\nЗащо безплатният транспорт не привлече повече автомобилни шофьори?\n\nОдед Катс: Опитът в други градове, въвели за кратко време безплатен градски транспорт, показва, че парите рядко са решаващият фактор в избора на това дали човек ще предпочете автобуса или автомобила. Определящо в случая е качеството на услугата. Практиката показа, че нови клиенти се печелят, ако се промени графикът на обществените превозни средства, така че те да се движат на по-чести интервали и ако мрежата на обществения транспорт обхване по-широки градски части.\n\nКакво може да накара повече хора в Германия да използват обществения транспорт вместо лични автомобили?\n\nОдед Катс: \"Ефектът не настъпва незабавно\"\n\nОдед Катс: Експериментът в Талин и в други градове доказа, че най-ефективно е да се повишат разходите, свързани с ползването на автомобила, а именно: цените на бензина, на таксите за паркиране и на винетките. С други думи - трябва да се повишат разходите, които се правят, когато един автомобил не седи само в гаража, а действително се ползва.\n\nНека накараме шофьорите на автомобили да плащат за нежеланите странични ефекти на автомобилния транспорт, а именно: замърсяването на въздуха и задръстванията по улиците. Само ако им бръкнете по-дълбоко в джоба, шофьорите на автомобили вероятно ще предпочетат все пак обществения транспорт.\n\nКакво можем да научим от други градове, които също вече са експериментирали с безплатен обществен транспорт?\n\nОдед Катс: Можем да разберем защо не са успели. Има доста градове - най-известен сред тях е Хаселт в Белгия, - които дълго време са ползвали безплатен обществен транспорт и впоследствие са били принудени отново да въведат заплащането на билети, защото моделът се е оказал неприложим във финансово отношение.\n\nКак така Талин, който има половин милион жители, може да си позволи безплатен обществен транспорт?\n\nОдед Катс: Размерът на местните данъци в Естония зависи от местожителството. Имаше много голям брой хора, които живееха в Талин, но бяха регистрирани на адрес в друго селище. Така градът губеше значителна част от данъчните си приходи. Предлагайки на тези хора безплатен обществен транспорт, столичната управа ги подтикна да се регистрират в Талин, тъй като безплатната оферта важи само за хора с адресна регистрация в този град. С новите данъчни постъпления естонската столица успява да покрие разходите за безплатния транспорт.","summary":"Германия обмисля пробно да въведе безплатен градски транспорт, за да намали замърсяването на въздуха от личните автомобили. Ще помогне ли тази мярка? Какво показва опитът на естонската столица Талин?","language":"bul"}
{"url":"https://www.dnevnik.bg/evropa/evropeiski_parlament/novini_za_ep/2010/06/17/918510_evroparlamentut_prie_novi_pravila_za_etiketite_na/","title":"Европарламентът прие нови правила за етикетите на храните","date":null,"text":"Етикетите на хранителните продукти трябва задължително да включват информация за хранителната стойност на продуктите, както и препоръчителния дневен прием, изискват приетите от Европейския парламент на 16 юни поправки към законодателното предложение на Европейската комисия. Депутатите отхвърлиха предложенията за цветовото етикетиране на \"принципа на светофара\" за съдържанието на сол, захар и мазнини в преработените храни.\n\nПредложеното законодателство на ЕС относно информацията на хранителните продукти цели да събере на едно място, да опрости и осъвремени съществуващите правила за етикетите на храните и общите правила за етикетиране.\n\nДепутатите подчертаха своето желание да дадат възможност на потребителите да правят информиран избор при покупката на храни, като същевременно избегнат претоварването с информация, както и прекалената административна и финансова тежест за хранителната индустрия, особено за малките и средните предприятия.\n\nЗадължително и ясно обозначаване на хранителните стойности\n\nЕП подкрепи предложението на комисията за задължително предоставяне на информация относно енергийната стойност, съдържанието на мазнини, наситени мастни киселини, захар и сол, които трябва да бъдат посочени ясно и забележимо на лицевата страна на опаковката. Тези данни трябва да бъдат придружени от информация за препоръчителния дневен прием и да бъдат посочени в стойности за 100 грама или 100 милилитра.\n\nДепутатите настояват протеините, въглехидратите, фибрите и транс-мазнините също да бъдат посочени на друго място на опаковката.\n\nЧервена светлина за цветовото обозначаване\n\nДепутатите бяха разделени относно възможните ползи от цветовото етикетиране на храни на \"принципа на светофара\", отхвърляйки с ясно мнозинство подобна система по време на гласуването в пленарната зала.\n\nРазглеждана като силно опростена от някои, а от други - като силно и ефективно средство за насърчаване на здравословен начин на хранене, според тази система някои преработени храни трябваше да имат на етикета си червен, жълт или зелен цвят в зависимост от това дали имат високо, средно или ниско съдържание на сол, захар и мазнини. Членовете на ЕП се противопоставиха и на разрешаването на тази система на национално ниво.\n\nВотът е огромна победа за конфедерацията на производителите на храни и напитки в ЕС, които, според данни на неправителствената организация Corporate Europe Observatory, са похарчили около 1 млрд. евро, за да не допуснат да се въведе системата \"светофар\".\n\nНови изисквания за страната на произход\n\nСтраната на произход и досега задължително трябваше да се посочва за определени продукти, като говеждо месо, мед, пресни плодове и зеленчуци и зехтин. Депутатите подкрепиха разширяването на този списък с всички меса, пилешки и млечни продукти, както и за други продукти, състоящи се от една единствена съставка. Страната на произход трябва да се обозначава и за месо, пилешко и риба, които се използват като съставки в преработени храни.За да се направи оценка на практическата приложимост на това изискване, Комисията ще извърши пълна оценка на въздействието. За месата трябва също така да бъде посочено къде животното е било родено, отгледано и заклано. Месо от животни, които преди клането не са били зашеметени (съгласно някои религиозни традиции), също трябва да бъде подходящо обозначено.\n\nИзключения за неопакована храна и алкохол\n\nДепутатите искат храните, които не са предварително опаковани, като например месото от месарския магазин, да бъдат изключени от изискванията за етикетиране. Микропредприятията, които произвеждат ръчно изработени продукти, трябва също да бъдат изключени.\n\nМнозинството от депутатите подкрепиха също така изключването от обхвата на законодателството на алкохолните напитки, но поискаха стриктно етикетиране на смесените алкохолни напитки, като препоръчаха те да бъдат държани отделно от безалкохолните напитки в местата, където се продават.\n\nЗаконодателната резолюция на ЕП беше приета с 559 гласа \"за\", 54 \"против\" и 32 \"въздържали се\". Въпреки това, не се очаква постигането на скорошно споразумение със съвета, така че законодателното предложение най-вероятно ще се върне в парламента за второ четене.\n\nСлед като законодателството бъде окончателно прието, хранителната индустрия ще разполага с три години за адаптиране към новите правила.","summary":"Етикетите на хранителните продукти трябва задължително да включват информация за хранителната стойност на продуктите, както и препоръчителния дневен прием, изискват приетите от ЕП на 16 юни поправки към законодателното предложение на Комисията.","language":"bul"}
{"url":"https://www.dw.com/bg/%D1%81%D0%BF%D0%B5%D1%86%D0%B8%D0%B0%D0%BB%D0%BD%D0%BE-%D0%BE%D0%B1%D1%83%D1%87%D0%B5%D0%BD%D0%B8-%D0%BD%D0%B0-%D0%B1%D1%80%D1%83%D1%82%D0%B0%D0%BB%D0%BD%D0%BE%D1%81%D1%82/a-17293005","title":"Специално обучени на бруталност","date":null,"text":"При сблъсъците между силите за сигурност и демонстрантите в Киев на няколко пъти бяха ранявани противниците на правителството. Най-редовно в тези акции участваха служители на специалните части \"Беркут\". Украинските опозиционни партии настояват за разпускането на отряда, който е към министерството на вътрешните работи. Витали Кличко от \"Украинския демократичен алианс за реформи\" /\"УДАР\"/ е убеден, че тези части са се дискредитирали. Прекомерната употреба на насилие при разпръскването на уличните протести отдавна предизвиква възмущението на украинското общество.\n\n\"Беркут\", \"Алфа\", \"Омега\", \"Сокол\" и \"Титан\" - така се наричат специалните части на украинските сили за сигурност и на милицията. Собствени специални части притежават и украинската гранична охрана, митниците и военните. Но в последните години именно командосите от \"Беркут\" редовно шокираха обществеността с излишна бруталност и агресивност.\n\nТова важи в най-голяма степен за кървавото потушаване на мирните студентски протести от 30 ноември на площад \"Майдан\" в Киев. Студентите демонстрираха против решението на правителството да замрази подготвеното споразумение за асоцииране с ЕС. Ден по-късно демонстрантите и журналистите отново бяха атакувани от \"Беркут\" по време на сблъсъците пред президентството.\n\nВ сивата зона на закона\n\nВсяка държава притежава специални части от сорта на \"Беркут\", но техният статут, както и средствата, които имат право да ползват те, трябва да бъдат строго регламентирани, смята Микола Хавронюк от украинския Център за политически и правни реформи. При \"Беркут\" случаят не е такъв. \"Законодателят трябва да дефинира ясно правата и задълженията, и най-вече това, което тези части не бива да правят\", казва експертът.\n\n\"Беркут\" са създадени през 1992 като отряд за бързо реагиране за целите на борбата срещу организираната престъпност. Но и до днес дейността на тези специални части е регулирана само от правилници и регламенти на вътрешното министерство. Това означава, че правомощията да се разпореждат с тези специални части се намират единствено в ръцете на министерството, т.е. на изпълнителната власт, а не в ръцете на парламента.\n\nОтряд на \"Беркут\" в акция\n\nПървоначално \"Беркут\" бяха съставени от бивши членове на частите със специално предназначение към армията, както и от опитни милиционери. И днес изискванията към командосите от \"Беркут\" /които са около 4 000 на брой/ са свързани най-вече с физическата им подготовка, а кандидати има предостатъчно - по четирима за едно място. Търсени са не само опитни бойци, но и катерачи, гмуркачи и снайперисти. Средната заплата е около 500 евро, което е почти двойно повече от това, което получава обикновеният украински милиционер.\n\nЗа разлика от милиционерите, служителите на \"Беркут\" би следвало да са в съсояние да задържат въоръжени престъпници и членове на организирани криминални групировки, както и да освобождават заложници. Мъжете получават за целта специална подготовка, включително и психологическа. Но приоритетите на \"Беркут\" междувременно са се променили сериозно - борбата с организираната престъпност сега е изтласкана на втори план. По данни на Министерството на вътрешните работи \"осигуряването на обществения ред по време на всякакви държавни, обществени, спортни и културни прояви\" е основната задача на специалните части.\n\nЗадушаване на политически и социални недоволства\n\nПо този повод юристът Хавронюк отбелязва, че разпоредбите на вътрешното министерство оставят без отговор редица важни въпроси: \"Какво представлява нарушение на обществения ред? Каква е разликата между прекратяване и потушаване на масови безредици? Колко души трябва да са се събрали, за да се говори за масова проява?\".\n\nУкраинският правозащитник Олег Мартиненко се безпокои от факта, че по време на мирните протестни акции броят на служителите на \"Беркут\" е едва ли не равен на броя на демонстрантите: \"Всъщност държавната власт е тази, която си е присвоила правото да решава коя акция да бъде прекратена\", обяснява Мартиненко.\n\nСпециалната психологическа подготовка на командосите също оказва своето въздействие по време на акции: бойците са приучени да гледат на демонстрантите като на заплаха, която следва да бъде отстранена с всички възможни средства. Освен това те знаят твърде малко за правата на гражданите и на демонстрантите. Така украинските специални части все повече се превръщат в средство за потискане на политически и социални протести.","summary":"Почти всички държави имат специални части за борба срещу тероризма и организираната престъпност. Украинските командоси от \"Беркут\" обаче все по-често действат срещу мирни демонстранти и то подчертано брутално.","language":"bul"}
{"url":"https://www.dw.com/bg/%D1%82%D1%80%D0%B8%D1%83%D0%BC%D1%84%D0%B0%D0%BB%D0%BD%D0%BE%D1%82%D0%BE-%D0%B7%D0%B0%D0%B2%D1%80%D1%8A%D1%89%D0%B0%D0%BD%D0%B5-%D0%BD%D0%B0-%D1%81%D0%B5%D0%B1%D0%B0%D1%81%D1%82%D0%B8%D0%B0%D0%BD-%D0%BA%D1%83%D1%80%D1%86/a-50629457","title":"Триумфалното завръщане на Себастиан Курц","date":null,"text":"Скандалът около бившия лидер на Партията на свободата Хайнц-Кристиан Щрахе, разразил се след т.нар. видео от Ибиса, изигра съвсем второстепенна роля в предизборната кампания. Тайно заснетото видео е от среща на тогавашния австрийски вицеканцлер с представителка на предполагаем руски олигарх.\n\nВ него Щрахе обещава обществени поръчки на руски инвеститори в замяна на финансова помощ за предизборната кампания на Партията на свободата. Видеозаписът доведе до свалянето на консервативно-популистката коалиция на канцлера Курц. Курц, който се представяше за жертва, и до днес уверява, че не е знаел нищо за скандалния случай.\n\nБезславният край на коалицията между консервативната Австрийска народна партия и крайнодясната Партия на свободата обаче почти не навреди на бившите партньори. Според последните допитвания, Себастиан Курц и ръководената от него Австрийска народна партия събират около 33-35% одобрение сред гласоподавателите. Партията му има дори шанс да спечели повече гласове, отколкото на последните избори и да стане първа политическа сила в Австрия.\n\nПартията на свободата, която все още се чуди дали да изхвърли „черната овца\" Щрахе от редиците си, навярно ще отбележи загуби на гласове, но не особено големи. Анкетите сочат, че тя може да загуби от 5 до 8 процента от своите избиратели, но все пак ще се бори със социалдемократите за второто място на предсрочните парламентарни избори.\n\nВ момента срещу Щрахе тече разследване. Обвиняват го, че заедно с жена си, секретарката и телохранителя си е злоупотребявал с партийни средства и е приемал дарения от съмнителни олигарси от Източна Европа. .Но въпреки излезлите наяве мръсни сделки, ръководството на партията остава невъзмутимо. \"Имаме достатъчно избиратели, които остават лоялни\", заяви наскоро ръководна функционерка на партията.\n\nСред по-малките партии в Австрия поводи за радост навярно ще имат Зелените. Очаква се, че този път те ще преминат бариерата от 4% и ще се върнат обратно в парламента, където бяха представени до 2017 г.\n\nДо този момент Себастиан Курц не е заявявал с кого смята да се коалира след изборите. От обкръжението му твърдят, че се чувствал разочарован и измамен от бившия си коалиционен партньор. Но формирането на друга коалиция също няма да е лесно. Нито Австрийската народна партия, нито социалдемократите желаят да влязат в широка коалиция, с каквато двете партии управляваха години наред.\n\nКурц добре може да си представи коалиция със Зелените, но техният изборен резултат от около 8% няма да е достатъчен. В съдържателно отношение 33-годишният бивш канцлер, който бе свален от поста му с вот на недоверие, има твърде много допирни точки с десните популисти от Австрийската партия на свободата - включително и по отношение на миграцията.\n\nПроблемът е в това, че част от тази партия поддържа твърде тесни връзки с някои дясноекстремистки групировки, като например идентитаристите. Курц не се разбира добре и с бившия вътрешен министър Херберт Кикл, който е вторият човек в Партията на свободата и като нищо би могъл да стане председател на фракцията в новия парламент. Тогава на Курц ще му се налага да си сътрудничи с Кикл. Какви компромиси е готов да направи Курц в името на това отново да стане канцлер, ще разберем съвсем скоро.","summary":"Себастиан Курц е огромен политически талант. Затова не е чудно, че скандалите и аферите, които го свалиха от власт през май, никак не му навредиха. 33-годишният бивш канцлер сега отново протяга ръка към властта.","language":"bul"}
{"url":"https://www.dnevnik.bg/sport/2018/05/22/3183480_tom_djumulen_navaksa_samo_115_minuti_sreshtu_ieits_v/","title":"Том Дюмулен навакса само 1:15 мин на Йейтс в часовника в Джирото","date":null,"text":"Саймън Йейтс запазва розовата фланелка на лидер в Обиколката на Италия след силно представяне в 16-ия етап, който беше етап по часовник. Британският колоездач, който започна деня с аванс 2.11 минути пред шампиона от миналата година Том Дюмулен, загуби 1.15 минути за трасето с дължина 34.2 км.\n\nСлед 16 етапа авансът на Йейтс е 56 секунди и той остава прекрасно позициониран, за да постигне първата си победа в триседмични обиколки. До края на Джирото остават пет етапа, които на хартия фаворизират колоездача на \"Мичълтън скот\".\n\n\"Чувствах се много добре от самото начало и влязох в добър ритъм. Знаех, че ще губя време, но не много. Накрая нямах никакви сили, но все пак издържах, за да завърша. Много неща се променят, след като запазвам фланелката. Ще бъда по-консервативен, ще се концентрирам основно върху Том\", каза Йейтс след финала.\n\nЕтапът между Тренто и Роверето беше спечелен от шампиона на Австралия в бягането по часовник Роън Денис. Колоездачът на ВМС, който остана втори след Дюмулен в пролога в Йерусалим, този път изпревари световния шампион с 22 секунди. Между тях се вмести четирикатният световен шампион Тони Мартин, който загуби 14 секунди от Денис.\n\nОчакванията бяха Дюмулен да спечели много повече време срещу Йейтс и да успее да се доближи много до британеца. Той обаче не беше на нивото си в часовниците от миналата година.\n\nВ топ 10 в етапа влязоха още Йос ван Емден от \"Лото Йъмбо\" (+27 сек.), Крис Фрум (+35), Фабио Ару се представи отлично и изостана само две секунди от британеца. Алекс Даусет и Диего Улиси изостанаха с 40 секунди от етапния победител, Чад Хага (+47), а десетката затвори Давид де ла Крус (+1.01).\n\nНай-слабо от фаворитите за генералното класиране се представи Тибо Пино, който загуби 3.19 минути. Французинът от FDJ започна етапа с надежди да изпревари Доменико Поцовиво, но загуби 59 секунди от лидера на \"Бахрейн Мерида\".\n\n\"Имах голямо желание да спечеля поне един етап в Джирото, но съм много доволен, че това идва точно в началото на третата седмица, което е положителен знак за мен. Смятам, че се представих добре, винаги е хубаво да спечелиш срещу Дюмулен и Тони Мартин. Също така се радвам, че се връщам в топ 10\", каза след етапа Денис.\n\nЗа него това е втора победа в голяма обиколка, след като беше в пролога на Тур дьо Франс през 2015 г.\n\nВ класирането се оформя здрава битка за позиция на подиума. Поцовиво засега държи третата позиция с изоставане 3.11 от Йейтс, а Фрум е на 39 секунди след него. Пино е на 4.19 минути и все още запазва шансове за подиум.\n\nВ топ 10 следват Роън Денис, който направи скок с пет позиции (+5.04 минути), Мигел Анхел Лопес (+5.37), Пейо Билбао (+6.02), Ричард Карапас (+6.07) и Патрик Конрад (+7.13).\n\nСледващият етап в Джирото е с дължина само 155 км между Рива дел Гарда и Изео. Финалът е равнинен и дава възможност на спринтьорите, но началото е с височина, което може да направи краткия етап много динамичен, ако някои отбори карат агресивно.","summary":"Преди последните пет етапа британецът има преднина от 56 секунди пред миналогодишния шампион.","language":"bul"}
{"url":"https://www.dw.com/bg/%D0%B0-%D1%82%D0%B5-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0%D1%82-%D0%B4%D0%B0-%D0%B1%D1%8F%D0%B3%D0%B0%D1%82-%D0%BA%D1%8A%D0%BC-%D0%B5%D0%B2%D1%80%D0%BE%D0%BF%D0%B0/a-38505232","title":"А те продължават да бягат към Европа","date":null,"text":"Всичко това е ужасно, коментира Кристоф Щрак:\n\nМясто на действието: Средиземно море. Хиляди корабокрушенци се борят за живота си някъде между Либия и Италия. Човешките неволи са сърцераздирателни. Внезапно обаче се оказва, че от помощ се нуждаят и… помагачите. От спешна помощ. През Великденските празници в Средиземно море отново се разиграха драматични сцени. Седем или осем хиляди души бяха спасени, но поне дузина се простиха с живота. А вчера дойде и следващата ужасяваща новина: за близо 30 умрели бежанци на борда на една гемия…\n\nДа ти се скъса сърцето\n\nПастор Регами Тилайнатан от архиепископството в Кьолн по Великден се включи в екипажа на един от спасителните кораби и непосредствено след завръщането си даде интервю за „Дойче веле”. Със собствените си ръце полагал в найлонови чували телата на удавниците. „Мъже и жени, че дори едно малко момченце, шест- или седемгодишно! Над всеки отделен чувал запазвахме по няколко мига мълчание – и през това време аз се молех за тези хора. Но над чувала с момченцето всички усетихме, че не можем повече. Никой не заслужава да умре по такъв начин!”\n\nНима спасителите помагат на трафикантите?\n\nБроят на загиналите със сигурност ще продължи да се увеличава през следващите седмици, когато морето поутихне и когато малко от малко се подобрят условията, в които плават онези претоварени и съвършено негодни черупки. Успоредно с това обаче се изострят и споровете около спасителните операции. Дали пък спасителите не се оказват неволни помощници на трафикантите? А ако не искаме да е така: Нима трябва да оставим тези хора просто да се издавят?\n\nПрез последната седмица представители на неправителствени организации, участвали в спасителни операции, многократно похвалиха екипажите на редица търговски кораби, които се притекли на помощ в драматичните корабокрушенски дни около Великден. Обикновено се чуват не похвали, а критики срещу капитаните на такива кораби, които често пъти предпочитат да си затварят очите за бедстващите и да продължават курса си. Но сегашните добри думи от доброволните спасители вървят редом с горчивите им упреци срещу „Фронтекс”, европейската агенция за брегова охрана.\n\nАтмосферата е буреносна – и в прекия, и в преносния смисъл. Спасителите критикуват „Фронтекс”, „Фронтекс” критикува тях. Колкото повече спасители са включвали в операциите край бреговете на Либия, толкова повече бежанци щели да тъпчат каналджиите в лодките – и да ги пращат на почти сигурна смърт. Така излизало, че спасителите вършат работата на трафикантите…\n\nЕвропа е пред нова, голяма криза\n\nНека не си кривим душата. Трагедията на хората, които бягат през Средиземно море, продължава. Да, така нареченият „Балкански маршрут” беше затворен, но това изобщо не спря движението на хората, които търсят по-добър, по-човешки живот. Вече мнозина открито предупреждават, че маршрутът от Либия през Средиземно море постепенно се превръща в ново голямо предизвикателство за Европа. И че както навремето остави Гърция на произвола на съдбата, така Европа днес оставя и Италия почти на произвола на съдбата. А политици от големите германски партии са шокирани от ужасяващите условия в бежанските лагери по либийските брегове.\n\nТъй че Европа трябва да стабилизира тежкото положение в Либия и да предложи поне някаква перспектива (пък било то само в собствените им страни) на тези хиляди хора, най-вече африканци, които са се добрали до брега на Средиземно море. В противен случай поредната бежанска и миграционна драма ще продължи да ескалира. Лицемерно е заради изборите в Европа да се преструваме, че трагедията пред прага на нашия континент не е нещо кой знае какво. Защото тя е огромно предизвикателство.\n\n„Никой не заслужава да умре по такъв начин!” Всеки от помагачите ще се подпише под това възклицание. И политиката също е длъжна да го стори.\n\nПрипомняме ви и това видео от май 2016","summary":"Нима трябва да оставим тези хора да се издавят? Новите трагедии в Средиземно море изправят Европа пред огромно предизвикателство.Едни мълчат заради изборите, други цинично казват, че спасителите помагат на каналджиите.","language":"bul"}
{"url":"https://www.dnevnik.bg/evropa/biznes/2006/09/07/280927_bulgariia_se_narejda_zaedno_s_gana_i_keniia_po/","title":"България се нарежда заедно с Гана и Кения по икономическа свобода","date":null,"text":"Доходът на българските граждани ще нараства по-бавно, отколкото в новоприсъединилите се страни-членки на ЕС и по-бавно, отколкото е ставало в старите страни-членки на ЕС в периода между 70-те и 90-те години на 20 век. Това сочи анализ на световен доклад на канадския институт \"Фрейзър\" за икономическата свобода, направен от българския Институт за пазарна икономика /И. П. И/.И. П.И е партньор на \"Фрейзър\" за индекса за България. Изследването беше представено в Националния пресклуб на БТА от изпълнителния директор на И. П.И Красен Станчев.Според доклада за икономическа свобода България има общ резултат 6.3 от максимален възможен 10 и се нарежда на 68 място от 130 страни. В предходното издание, България имаше същия резултат, но се намираше на 70-о място, припомниха от института.Според доклада икономически най-свободните страни са най-богати.Индексът за икономическа свобода се измерва по данни от декември 2004 година.България дели място с Гана, Белиз, Кения, Филипините и Тунис по индекс на икономическа свобода. Страната ни показва малък напредък спрямо представянето в предишните години и голямо изоставане спрямо страните от Централна и Източна Европа.България изостава с повече от 20 места от последната по оценка за икономическа свобода от новоприсъединилите се страни в ЕС - Полша. Румъния е на 95-о място, като изоставането там се дължи на инфлация и лоша парична политика. Индексът за икономическа свобода се измерва по пет показатели, като по два от тях страната ни се влошава. По-лоша оценка в сравнение с предходното изследване има за показателя \"законодателна структура и защита на правата на собственост\" /сега оценката е 4.6, при предходното проучване - 4.7/ и за показателя \"достъп до сигурни пари\" /за 2004 г. - 8.7, а за 2003 г.- 8.8/. Подобряване има в показателите \"размер на правителството\" /от 4.4 на 4.5/, в \"свобода на международнататърговия\" /от 7.3 на 7.4/ и \"регулиране на труда, кредита и бизнеса\" /от 6.0 на 6.2\n\nВисоката оценка за достъп до сигурни пари икономическите експерти обясняват със състоянието на валутен борд. Сравнително ниската оценка за регулирането на труда, кредита и бизнеса анализаторите търсят във съществуването на минимална работна заплата в България и малката й разлика със средната работна заплата. От И.П.И прогнозират, че България ще подобри показателя за регулирането на труда след вече предприетите мерки за ограничаване на срока за получаване на социалните помощи и премахването на задължителната военна служба. Докладът тази година е направен заедно с изследване за влиянието на чуждестранната помощ върху икономическия растеж. Изводите от изследването са, че чуждестранната помощ няма никакво положително въздействие върху икономическия растеж в най-бедните държави, най-голямо въздействие има икономическатасвобода. Експертите от българския институт коментираха това в контекста на очакваните средства по европейски фондове.\n\nПовече за докалда може да намерите на: http://www.ime.bg/economicfreedom.html","summary":"Доходът на българските граждани ще нараства по-бавно, отколкото в новоприсъединилите се страни членки на ЕС и по-бавно, отколкото е ставало в старите страни членки на ЕС в периода между 70-те и 90-те години на 20 век. Това сочи анализ на световен доклад на канадския институт \"Фрейзър\" за икономическата свобода, направен от българския Институт за пазарна икономика /И. П. И/.","language":"bul"}
{"url":"https://www.dnes.bg/world/2017/08/29/trymp-kym-severna-koreia-vsichki-opcii-veche-sa-na-masata.351823","title":"Тръмп към Северна Корея: Всички опции вече са на масата!","date":null,"text":"Американският президен Доналд Тръмп предупреди, че \"Всички опции са на масата\" след като Северна Корея изстреля балистична ракета над Япония в ранните часове на вторник.\n\n\"Светът чу последното съобщение на Северна Корея високо и ясно\", каза Тръмп в изявление, цитирано от CNN.\n\n\"Режимът изрази презрението си към съседите си, към членовете на Обединените нации и към минималните стандарти за приемливо международно поведение\" отсече Тръмп.\n\nЯпонският министър-председател Шинзо Абе също осъди изстрелването, казвайки, че то представлява \"най-сериозна и мрачна\" заплаха.\n\nРакетата прелетя на Еримомисаки, северният остров Хокайдо и се разпадна на три части преди да падне в Пасифика, на около 1180 километра от брега на Япония.\n\nПосланикът на Северна Корея при ООН в Женева защити използването на \"твърди контрамерки\" срещу агресията на САЩ, часове след като Пхенян изстреля балистична ракета над Япония, предава AFP.\n\n\"Сега, когато САЩ открито заявиха своето враждебно намерение към Северна Корея, като извършиха съвместни агресивни военни учения, въпреки многократните предупреждения... моята страна има всички основания да реагира с твърди контрамерки, за да упражни правото си на самозащита\", заяви Хан Тае-Сонг заяви в рамките на Конференцията по разоръжаването.\n\nНай-новото изпитание на балистична ракета от Северна Корея е поредната нейна провокация и поражда сериозно безпокойство, заяви представителят на САЩ по въпросите на разоръжаването Робърт Уд, цитиран от Ройтерс и БТА,\n\nВашингтон трябва да анализира допълнително изпитанието на ракетата, която прелетя над северния японски остров Хокайдо и падна в морето, но то ще е тема на обсъждане на заседание на Съвета за сигурност на ООН по-късно днес, каза Уд.\n\n\"Това е поредната провокация на Северна Корея, те изглежда просто продължават да се случват. Това, разбира се, е повод за сериозно безпокойство за правителството ми и за редица други правителства\", заяви Уд преди заседание в Женева на Конференцията на ООН по разоръжаването.\n\nНа това заседание Северна Корея обвини САЩ, че водят Корейския полуостров към експлозия и заяви, че тя има право да реагира \"с твърди ответни мерки\".\n\nРусия също настоява Северна Корея да спазва резолюциите на Съвета за сигурност на ООН за ракетната й програма, заяви руският външен министър Сергей Лавров, цитиран от Ройтерс.\n\n\"Русия иска Северна Корея да прояви сдържаност и да избягва провокационни действия, а САЩ и военните им съюзници да избягват военна ескалация\", заяви руският заместник-външен министър Сергей Рябков, цитиран от Интерфакс.\n\nРябков добави, че политическо решение на кризата с КНДР може да се постигне на основата на предложената от Русия и Китай пътна карта, която предвижда двойно замразяване - на ракетните и ядрени тестове на Северна Корея и на натиска с военни средства от нейните опоненти, отбелязва ТАСС.","summary":"Светът чу ясно и силно посланието на Пхенян, заяви той | Dnes.bg","language":"bul"}
{"url":"https://www.dw.com/bg/%D1%82%D0%BE%D0%BD%D0%B8-%D0%B4%D0%B6%D1%8A%D0%B4-%D0%B7%D0%B0-%D0%B5%D0%B4%D0%BD%D0%B0-%D0%BD%D0%B0%D1%86%D0%B8%D1%8F-%D0%B5-%D0%B2%D0%B0%D0%B6%D0%BD%D0%BE-%D0%B4%D0%B0-%D0%B2%D1%8F%D1%80%D0%B2%D0%B0-%D0%B2-%D0%BC%D0%B8%D1%82%D0%BE%D0%B2%D0%B5/a-18982576","title":"Тони Джъд: За една нация е важно да вярва в митове","date":null,"text":"За една нация не е важно доколко са верни нейните твърдения за собственото ѝ минало. За нацията е важно желанието да вярва в тези твърдения. Това казва историкът Тони Джъд в дългия си разговор с Тимъти Снайдър, излязъл като книга („Да мислиш 20-ти век”) малко преди смъртта на Джъд. Ето части от този разговор:\n\nТони Джъд: Според мен, интелектуалецът днес е изправен тъкмо пред това предизвикателство: как да бъде последователен универсалист? Не можеш чисто и просто да кажеш: вярвам в права, свободи, в тази или онази ценност. Защото ако вярваш в правото на хората да избират, но същевременно смяташ, че знаеш най–точно какво е добро за другите, ти се изправяш пред потенциално противоречие. Как можеш да наложиш една култура или сбор от предпочитания над друга – но и как да не го сториш, ако се отнасяш сериозно към собствената си ценностна система? Етически универсалисти като Вацлав Хавел, Андре Глюксман или Майкъл Игнатиеф, подкрепили от принципни съображения войната в Ирак през 2003 година, впоследствие се оказаха изправени пред противоречиви практически последици, за които спретнатите им абстрактни категории не ги бяха подготвили. Защото вземеш ли да твърдиш, че носиш освобождение на хората, или че даряваш свобода в абстрактен смисъл, започват да се случват твърде различни неща. Един от проблемите на западната политическа мисъл от Просвещението насам е това люшкане между кантианските етически норми и абстрактните политически категории.\n\nТимъти Снайдър: Аналогията между индивиди и колективи е проблематична и това се вижда най–ясно в примера с нацията. Либералната представа за нацията до голяма степен се отъждествяваше с либералната представа за индивида: нации съществуват, те притежават нещо като съдба, имат право на свобода и т. н. Тъкмо затова самоопределението на нацията изглежда толкова безпроблемно за правоверните либерали. Но дали те не грешат?\n\nТони Джъд: Идеята за нацията като колективен индивид може да се защити само, ако приемем, че индивидът също е конструирана единица. Че възниква във времето, придобива спомени, предразсъдъци и т. н. В края на краищата, важното за една нация не е доколко са верни или неверни твърденията й за миналото. Важното е колективното ѝ желание да вярва в тези постановки – важни са и последствията, до които те водят. Аз не смятам, че с това трябва да се примирим. По–добре е, разбира се, да се противопоставиш на националните митове, дори ако това ще донесе разочарования и ще обезвери хората. От друга страна обаче националните истории и националните митове са необходимият и неизбежен съпътстващ продукт на нациите. Така че трябва да внимаваме, когато правим разграничение между очевидното – нации съществуват – и конструираното – схващанията на нациите за самите тях. И наистина, нациите твърде бързо приемат идеята, че притежават права в качеството си на нации, по аналогия с правата, които индивидите приписват на себе си. Но нещата не са толкова прости. За да има нацията права и задължения, същите тези права и отговорности трябва да важат както за индивида, така и за колектива. Ако нацията има право „да бъде свободна“, то същото право трябва да имат и нейните отделни граждани и субекти – защото иначе терминът „свободен“ тук се използва в твърде своеобразен и различен смисъл.\n\nНикога не съм разбирал защо се смята толкова недопустимо да критикуваш собствената си страна или да се месиш в работите на друга. Нали и в двата случая единствено важното е да знаеш какво говориш и да можеш да дадеш някакъв принос? Но не ми е ясно защо би било погрешно, ако например френски или английски интелектуалец публикува безпощадна критика на руската вътрешна политика в руски вестник.\n\nTony Judt with Timothy Snyder: Thinking the Twentieth Century, Vintage Books, London, 2013, ISBN 978-0-099-56355-6","summary":"Нациите са мисловни конструкции, а интелектуалците, които навремето подкрепиха военна намеса в Ирак, не бяха подготвени за противоречивите практически последици. А. Андреев представя две тези на историка Тони Джъд.","language":"bul"}
{"url":"https://www.dnevnik.bg/tehnologii/2015/05/29/2543266_noviiat_android_se_fokusira_vurhu_kachestvoto_i_google/","title":"Новият Android се фокусира върху качеството и Google Now","date":null,"text":"Ръководителят на Android Сундар Пичай обяви, че Google развива платформата си така, че всеки човек да може да намери причина да я използва.\n\nСледващото поколение на Android ще е фокусирано изцяло върху качеството, съобщи Google по време на своята конференция Google I/O 2015. Android M няма да предлага големи промени в дизайна или функциите, но за сметка на това ще преследва оптимално качество и стабилност, обяви Сундар Пичай, който е вицепрезидент на компанията и оглавява Android, Chrome и Google Apps.\n\n\"Това е моментът на мобилните технологии и смартфона\", обяви Пичай. В момента има над 4000 различни устройства, които използват Android, като миналата година 8 от всеки 10 доставени смартфона са с тази платформа, допълни той.\n\nС Android M компанията се връща към корените на платформата. Подобрени са всички нейни детайли, изгладени са \"хиляди бъгове\". Въведени са и няколко дребни новости, защото според Google истинското качество е в детайлите.\n\nТака например новият Android най-сетне ще позволява на потребителите да контролират достъпа на приложенията до определени функции и информация на смартфона. Те ще могат във всеки един момент да спират достъпа на приложение до камерата и микрофона например, или да го активират само когато им е необходим. За съжаление функцията ще е валидна само за новите или обновените приложения, но все пак е добро начало.\n\nДруго нововъведение е Chrome Custom Tabs. Това създава връзка между браузъра Chrome и приложенията. Например отварянето на линк към интернет страница ще извежда персонализиран от приложението прозорец на Chrome, който ще може да е направен така, че да подхожда на дизайна на програмата.\n\nGoogle интегрира и поддръжката на пръстови отпечатъци в ядрото на Android. Това ще позволи на всички приложения да се възползват от технологията. Например потребителят ще може да потвърждава и плаща поръчка направена чрез приложение само с пръстов отпечатък, без да се налага да въвежда данните си. Ако плащането се прави чрез Android Pay, няма да има необходимост и да се разкриват данните пред съответния търговец.\n\nНовост е и технологията Doze. Тя анализира ситуацията около смартфона чрез неговите сензори. Когато телефонът е оставен дълго време и не се използва, Doze ще намалява значително работещите системи, без това да влияе на уведомленията в различните приложения. Според Google времето в режим на изчакване (т.нар. standby) се удвоява благодарение на Doze. Освен това се въвежда и поддръжка за USB Type C.\n\nМисията на Google е \"да организираме информацията на света и да я направим универсално достъпна и полезна\" обяви Пичай. Тя е валидна и за смартфоните, затова компанията полага големи усилия в развитието на гласовия асистент Google Now.\n\nЗа последната година броят на грешните разпознавания на думи е спаднал от 23% до едва 8% казва В Android M той получава доста новоси, казва Апарна Ченапрагада, директор на Google Now. \"Задаваме си много откачени въпроси и мислим как да можем да им дадем отговор чрез Google Now\", казва тя.\n\nРезултатът е обновеният асистент, който разбира контекста на над 100 млн. места - кога работят, как да се стигне до тях, как хората ги наричат освен с официалните им имена. Освен това невронната мрежа на Google Knowledge Graph вече има над 1 млрд. единици, за които знае много информация. Благодарение на нея може да разпознава кога потребителят е в кола и да му покаже къде са бензиностанциите наблизо, да му даде графика за мачовете и др.\n\nЗапочната е и пилотна програма с определени приложения, която постепенно ще се разгърне още повече. Идеята е чрез Google Now да може да се управляват функции и в други приложения. Например поръчка на кола от Uber чрез Google Now и др.\n\nВъвежда се и новата функция Now on Tap. Тя автоматично анализира показаното на екрана към дадения момент. Например докато слуша музика от вграденото приложение, потребителят може да попита Google Now как е истинското име на изпълнителя. Приложението автоматично разбира контекста и дава отговор.\n\nДруга функция на Now on Tap е автоматично разбиране на контекста на даден имейл или чат съобщение. Когато функцията бъде активирана чрез натискане на бутона, Now on Tap автоматично предлага различно действие - например указания за придвижване до предложеното място за среща, повече информация за предлагания филм, автоматично създаване на събитие в календара и др.\n\nВсички тези функции ще бъдат достъпни в Android M. Той се очаква да бъде напълно готов през третото тримесечие на тази година. За съжаление след това зависи от производителите на устройства и мобилните оператори колко време ще отнеме платформата да достигне реално до потребителите. Историята показва, че в повечето случаи това изобщо не се случва въпреки опитите на Google да намери решение на проблема.","summary":"Google обяви, че следващото поколение на мобилната платформа е посветено изцяло на изглаждането на различни проблеми и увеличаването на функциите на гласовия асистент Google Now.","language":"bul"}
{"url":"https://www.dw.com/bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D0%BD%D0%B5%D0%B9%D0%BD%D0%B8%D1%82%D0%B5-%D0%BF%D0%BE%D1%87%D0%B8%D1%82%D0%B0%D1%82%D0%B5%D0%BB%D0%B8-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0-%D0%BA%D1%83%D0%BB%D1%82%D1%83%D1%80%D0%BD%D0%B0-%D0%B2%D0%B5%D1%87%D0%B5%D1%80-%D0%B2-%D0%BA%D1%8C%D0%BE%D0%BB%D0%BD/a-3004528","title":"България и нейните почитатели - българска културна вечер в Кьолн","date":null,"text":"Българската вечер се проведе в студентския стол в Кьолн. Там клубът на българските студенти е подготвил изложба на снимки от България. Шест месеца се приемат снимки с типично български мотиви. Над 500 души и то не само българи изращат фотографии. Около 50 от тях са изложени в студентския стол. Таблата със снимките са наредени до входа и привличат всеки посетител още с влизането. Още същата вечер трябва да бъде наградена най-сполучливата фотография като всеки може да избере не една, а три снимки. А изборът не е лесен. Германски студент:\n\nПосетителите разглеждат снимките от България\n\n\"Още не съм си избрал. Засега ми харесаха две. На едната снимка се вижда старо пристанище, а на стената му е написан слоган \"България от векове за векове\". Предполагам още от времето на комунистическия режим в България. А другата е снимка от бившата столица на България - Велико Търново.\"\n\nДо него българска студентка разяснява на италианската си съквартирантка какво е некролог, защото това е мотивът на едната от снимките. Германските и българските фотографи обаче явно имат друг поглед върху България. Българска студентка:\n\n\"Забелязах, че снимките, които са направени от германци са ми най-интересни, защото имат много интересен поглед точно към комичното, странното и абсурдното в България.\"\n\nФолклорният ансамбъл \"Славия\" покани присъстващите да се хванат на хорото\n\nЗалата постепнно се пълни с хора. След кратко въведение организатолите откриват вечерта с изпълнение на ансамбъл \"Славия\". Младите изпълнители са облечени с пищни носии. Момичетата с черни сукмани със златни пайети и плетени чорапи, а момчетата със светли вълнени потури, ризи с бродерии и черни елеци. Не липсват и калпаците. Момичетата гледат закачливо и се усмихват кокетно. Момчетата изпълняват сложните стъпки. Момите се втурват към тях... Момчетата ги посрещат с подсвиркване и думите: \"Дръж се, земьо, шоп те гази.\"\n\nСъставът за международни фолклорни танци „Славия” не е от България, а от Франкфурт на Майн. Ръководителката и създателката му е германката Дагмар фон Гарние. Съставът съществува от 40 години. По-голямата част от изпълнителите са германци. Има и танцьори от България, Непал, Канада и Гана. В програмата на състава има фолклорни танци от много европейски страни, акцентът обаче се пада на българските танци. Дагмар фон Гарние:\n\n\"Според мен България има най-хубавите и най-разнообразните танци в Европа. Харесва ми това, че се танцува в кръг, на хоро. Така човек не зависи от танцов партньор. И всеки може да се хване на хорото, когато пожелае.\"\n\nСлед танцовото изпълнение започна дискусия на тема \"Шансовете на студентите след приема на България в ЕС\", в която участваха Светлан Стоев и Анета Груйчева-Христова от дипломатическото бюро в Бон\n\nТова е и философията, която се крие зад изпълненията на ансамбъл \"Славия\". Третият танц в програмата е право хоро и изпълнителите подканят публиката да се хване на хорото. Студенти, деца и възрастни приемат поканата. Хорото се извива от сцената, между редовете и около правостоящите.\n\nВсе повече посетители се осмеляват да напуснат столовете си и да се отправят към сцената, където Дагмар фон Гарние започва да показва стъпките на следващия танц.\n\nСлед последното изпълнение на ансамбъл \"Славия\" идва награждаването на най-сполучливата снимка - снимката на Царевец, обгърнат с гъста мъгла, печели първата награда.\n\nПърва награда за най-сполучлива снимка получи Мария Тачева","summary":"Българските студенти и студентската служба в Кьолн организираха културна вечер, която предложи разнообразна и неочаквано динамична програма.","language":"bul"}
{"url":"https://www.dw.com/bg/%D0%BC%D0%B0%D0%B4%D1%80%D0%B8%D0%B4-%D0%B5%D0%B4%D0%BD%D0%B0-%D0%B3%D0%BE%D0%B4%D0%B8%D0%BD%D0%B0-%D1%81%D0%BB%D0%B5%D0%B4-%D0%B0%D1%82%D0%B5%D0%BD%D1%82%D0%B0%D1%82%D0%B0-%D0%BD%D0%B0-11-%D0%BC%D0%B0%D1%80%D1%82/a-2596813","title":"Мадрид - една година след атентата на 11 март","date":null,"text":"В дните преди черния за жителите на Мадрид 11 март, когато на централната железопътна станция Аточа бе извършен първият голям терористичен акт на територията на Европа, състраданието, съчувствието и солидарността с тъгата на роднините и приятелите, загубили своите близки могат да бъдат прочетени върху лицата на стотиците минувачи, които пресичат в мълчание тази част на града. 192-ма души загубиха на това място живота си. А Европа изгуби измамното усещане за сигурност, взривено от старателно планираният терористичен акт.\n\n«Ние всички бяхме в този влак», е един от най-популярните надписи, станал заглавие и на документален филм за трагедията, който ще бъде показан в залите на испанската столица, както и по каналите на обществените телевизии на Германия и Франция на 11 март тази година.\n\nСъщият ден, в който не само жителите на Иберийския полуостров, но и гражданите на обединена Европа ще почетат паметта на жертвите, камбаните на 650 храма в испанската столица ще започнат да бият точно в 7 часа и 37 минути сутринта, когато миналата година отекна първият взрив. Пет минути камбанният звън ще звучи в цял Мадрид. А неговите жители са приканени от най-известната Асоциация на жертвите от 11 Март, ръководена от Пилар Манхон, загубила 20-годишния си син в експлозията, да отменят всекидневните си занимания, за да станат по този начин част от церемонията, с която цялата прогресивна общественост ще сведе глава в памет на загиналите.\n\nВ най-големия обществен парк на Испанската столица, разположен точно срещу централната станция Аточа, Ретиро парк, ще бъдат посадени 192 маслинови и кипарисови дръвчета , които да напомнят за отнетия живот на жертвите.\n\nТази годишнина е повод и за друг анализ: по-голямата част от арестуваните след атаката на 11 март, заподозрени че участват в терористични действия, са мароканци. Това катализира съществуващите в някои испански среди расистки настроения срещу имигрантите. Напрежението, особено в предградията на Мадрид, където живеят много мароканци, продължава да е осезаемо и днес, година след Черния 11 март. Представители на тази общност твърдят, че расте броят на мароканците, които губят работата си, расте и усещането им, че са нежелани от своите съседи. Много от тях признават, че ако разполагат със средства, биха напуснали страната и биха опитали своя късмет в Германия или Италия. «Всичко се промени за нас след 11 март 2003 година», твърди един от мароканците, живеещи в Мадрид.\n\nНа започналата преди два дни среща на върха на Антитерористичната коалиция в Европа Демокрация, солидарност и сигурност, открита от принц Филип, в присъствието на Кофи Анан ще бъдат поставени важни въпроси, свързани с координирането на усилията за борба с най-страшното посегателство срещу цивилизацията – тероризма. Нека се надяваме, че и въпроса «как да живеем заедно след 11 септември, след 11 март» също ще бъде засегнат. Може би именно тук се крие верният подход към упражнението наречено толерантност.\n\nНа срещата на върха в Мадрид България е представена от първия демократично избран президент на страната д-р Желю Желев.","summary":"Една година след терористичната атака в Мадрид Еми Барух разказва за настроенията в испанската столица и за възпоменателните церемонии, които вече започнаха","language":"bul"}
{"url":"https://www.dnevnik.bg/print/arhiv_pari/1995/07/01/1389658_sb_dava_preporuki_sreshtu_rajdaemostta/","title":"СБ дава препоръки срещу раждаемостта","date":null,"text":"Населението на Индия ще надвиши един милиард преди края на този век, прогнозират демографи. Сега в страната живеят 934 млн.души. Само в Китай има повече хора -1.2 милиарда души.Специалният доклад на Световната банка, в който се отправят препоръките към индийците, дава висока оценка на семейното им планиране през последните години. Само през 1992 г., откогато са последните данни, били предотвратени 169 млн. раждания на децаДжон ФАРАНТО, представител на STP за Европа, Африка и Азия, специално за АвтоЛевовеСъстезателният отбор на STP има 2000 стартаГ-н Фаранто, каква е равносметката в средата на годината за състезателния отдел на STP?- Първата половина от тази година е успешна за нас. Боби Хамилтън е шампион от Нескар Уинстън Кар, Джими Васер е с отличен резултат в Индикар с отбора на Таргет Рейнър Форд, Анди Хиленбург е претендент за майсторската титла на Спринт Кар, две наши коли Порше Карера турбо 911 се класираха на състезанието GTS-1.В колко състезания участват STP отборите?- В повече от 2000 световни състезания.Защо STP набляга толкова много на участието в моторните състезания?- Благодарение на тях ние трупаме голям опит. Изпитваме новите продукти и подобряваме вече съществуващите. Защото само тези продукти, които се докажат при най-трудните условия на състезанията и при лабораторните изпитания, се предлагат на пазара. Убедили сме се през нашата четиридесетгодишна история, че само висококачествените продукти могат да задоволят изискванията на клиентите ни.Кога създадохте своя отбор?- През 1964 г. при тогавашния президент на фирмата г-н Гранатели. Тогава STP имаше само един продукт ОП Treatment - добавка към двигателното масло. С нея тогава, както и днес, се подобрява издръжливостта на двигателите, удължава се животът им. Тази добавка е толкова успешна, че две трети от колите, които водеха в състезанията на Индианаполис 500, я използваха.И как действа тази добавка към маслото?- Накратко казано, STP Oil Treatment подобрява и увеличава смазващата способност на двигателното масло. Тази добавка съдържа вискозитетен подобрител, а също така и противоизносващи вещества, които намаляват триенето в двигателя. Допълнително при високите температури не се позволява утъняването на масления филтър и неговото разкъсване. Това е особено важно при състезанията, но също така в нормалното градско движение или през лятото при високите температури. Тогава двигателят има нужда от допълнителна защита. С всички тези свойства Oil Treatment увеличава живота на двигателя и предпазва металните му части при стартиране. Много хора не знаят, че 50% от изхабяването на мотора става при стартирането. Но с нашата добавка към маслото се създава един защитен маслен слой, който предпазва двигателя от триенето при сух старт.Да говорим за тази година!- В нашите заводи в САЩ работят над 6500 квалифицирани служители. Продаваме успешно 6150 страни. Този успех се дължи не само на качеството на нашата продукция. Ние предлагаме над 50 вида добавки и автокозметика.В състезанията Нескар Уинстън Кар Боби Хамилтън кара известната кола N 43 за отбора на STP. Тази година неговото заплащане за сезон надхвърля 1.5 млн. USD","summary":"СВЕТОВНАТА банка се е обърнала към правителството на Индия с призив да засили вниманието си към по-широкото използване на презервативи в страната, която е на второ място в света по брой на населението. Само 2.8% от индийските семейни двойки използвали кондоми. Увеличаването на заболяванията от СПИН и необходимостта от ограничаването на раждаемостта налагали да се полагат повече грижи предимно от мъжете, според призива на банката.","language":"bul"}
{"url":"https://www.dw.com/bg/%D0%BF%D1%80%D0%B5%D0%B3%D0%BB%D0%B5%D0%B4-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8%D1%82%D0%B5-%D0%B5%D0%B6%D0%B5%D0%B4%D0%BD%D0%B5%D0%B2%D0%BD%D0%B8%D1%86%D0%B8/a-2599617","title":"Преглед на германските ежедневници","date":null,"text":"“Тъй като на Германия не може да е безразлично, каква ще е съдбата на атомната сила Русия, е нужно освен да се засилва международната обвързаност на страната, и да се води критичен диалог с нея. Дългосрочните енергийни доставки не могат да бъдат причина за изпускането на теми като демокрацията и човешките права. Разбира се, че и евентуалната канцлерка Ангела Меркел би трябвало да се въздържа от публични нравоучения. През август шефката на християндемократите изпрати в Москва експертът по външната политика Волфганг Шойбле, за да сондира терена. По-добре щеше да е, ако самата тя се беше срещнала с Путин.Добрите лични контакти са много важно нещо – това показаха и Кол и Шрьодер. Това, че Меркел е против създаването на нови “оси на политиката”, е известно на Кремъл . Оттам ще се нагодят към подобно разбиране.”\n\nВестник Остзее-Цайтунг от Росток също изказва мнение по въпроса за германо-руските отношения:\n\n“ Външната политика е висш приоритет, а тя трябва да е прагматична, по-прагматично от това едва ли е възможно. Нарушаване на човешките права в Китай, гражданска война в Чечения, а в случая с газопровода през Балтийско море и караница с Полша и Балтийските държави – но има ли всичко това някакво значение? Както никой друг канцлер преди него, Шрьодер постави чисто германските интереси в центъра на външната политика. Често възхваляваният в миналото триъгълник Париж- Берлин-Варшава – за Шрьодер и без друго не играеше почти никаква роля.”\n\nНюрнбергер Цайтунг също гледа критично на подписания вчера договор за новия газопровод:\n\n“Новият договор създава нови зависимости. Руският енергиен гигант Газпром има блокираща квота от 51% в общото предприятие. Би било илюзия да се смята, че руснаците ще ни продават своя газ на “приятелски цени”. С оглед на енергийния недостиг, продавачът на горивото винаги ще бъде в по-силна позиция отколкото купувача.”\n\nНа други позиции е левият “Нойес Дойчланд” :\n\n“Путин е тук, за да подпише една сделка. Голяма сделка, защото някоя малка не би си заслужавала да бие пътя до Германия. Проектът за газопровода през Балтийско море е изгоден предимно за германските и руски концерни. В Полша - обратно се надига яд, където / впрочем също пред избори/ тъкмо са заети с реставрирането на старите образи на врага. Сякаш , че в продължение на години именно руснаците не бяха обвинявани в това, че застойно поддържат образа на врага. Например когато изразиха недоволство от факта, че НАТО се разпростря току до руските граници. А нима във Варшава не гледаха със зле прикрита радост, как Русия загуби своя монопол за транспортирането на каспийския нефт със строежа на петролопровода Баку-Тбилиси- Джейхан? Сега е ред на Полша да се опасява,че губи огромни транзитни такси. “Жизнь такая” – казва Путин, което в света на бизнеса обикновено формулират със “ such is life”. Владимир Владимирович очевидно е по-възприемчив ученик, отколокото обикновенно го представят.”\n\nИ накрая по същата тема мнението на “Генерал-анцайгер” от Бон:\n\n“Каква е тая, несподеляна от Ангела Меркел, опозиционна предизборна истерия около споразумението за газопровода? Не би трябвало сляпо да се приема всяка критика на Полша или балтийските държави, които имат твърде обременени отношения с Русия. Проектът не е предизборен подарък на Путин за неговия личен приятел Шрьодер.Той подсигурява енергийните доставки за Германия в дългосрочен план. Други европейски държави вече сигнализираха интерес, да се включат в газопровода. Това е успокоителна новина, независимо от това, че благодарение на нея канцлерът си спечели още няколко телевизионни показвания. По-важното е да се преосмисли енергийната политика. Отвръщането от петрола не бива да остава само празно обещание.","summary":"Централна тема на днешния германски печат са коментарите по повод посещението на руския президент Путин в Германия и влиянието, които то би могло да окаже на предизборната борба.","language":"bul"}
{"url":"https://www.dnevnik.bg/bulgaria/2013/01/31/1994526_opitite_na_gerb_za_suglasie_po_izbornite_pravila/","title":"Опитите на ГЕРБ за съгласие по изборните правила засега се провалят","date":null,"text":"Опитите на ГЕРБ да постигне консенсус с опозицията за промените в Изборния кодекс засега се провалят. БСП отказа разговори с управляващите, докато не получи писмен отговор на исканията си. От \"Синята коалиция\" заявиха, че няма да се съгласят с намерението да бъдат \"пришити към управляващите\", и се заканиха да искат вето от президента и сезиране на Конституционния съд.\n\nДнес председателят на правната комисия Искра Фидосова (ГЕРБ) разговаря с представители на десницата и на \"Атака\". По-късно следобед предстои заседание на правната комисия, на което ще бъде обсъден допълнителен доклад, подготвен от Фидосова, с предложенията на ГЕРБ, по които тя смята, че е постигнато съгласие.\n\nИскането в закона да се запише, че опозицията ще има представител в ръководствата на изборните комисии, е едно от 6-те условия, които миналата седмица БСП и ДПС поставиха, за да се отпуши приемането на промените по Изборния кодекс. След среща с посланиците на страните от ЕС Фидосова изненадващо склони на това предложение, но веднага даде дефиниция, с която изключи десницата.\n\nТова очаквано е и най-спорният момент, тъй като под \"опозиция\" Фидосова разбира тези, които не са подкрепили правителството при създаването му и при исканите вотове на недоверие. Така \"опозиция\" за Фидосова остават само БСП и ДПС, тъй като кабинетът на Бойко Борисов беше избран в края на юли 2009 г. с гласовете на ГЕРБ, \"Синята коалиция\", \"Атака\" и съществуващата тогава група на РЗС.\n\nОт \"Синята коалиция\" заявиха, че няма да подкрепят подобни текстове, биха се съгласили само тримата в ръководството - председател, зам.-председател и секретар, да са от различни партии. И Мая Манолова от БСП също се обяви против такъв текст и обясни, че замисълът на предложението им е и десницата, и \"Атака\" да имат свои представители.\n\nЗам.-председателят на Народното събрание от десницата Екатерина Михайлова, която е и член на правната комисия, напомни за 36-ото Народно събрание, в което имаше две правителства и две различни мнозинства, различна опозиция. Това е част от парламентарното управление, този парламент още не е приключил, още има теоретична възможност за друго правителство да края на мандата, коментира тя.\n\nАко се приеме нещо такова, ще искаме и вето от президента, и сезиране на Конституционния съд - подобно нещо в закон не може да се пише независимо за кой се отнася, заяви Михайлова. И добави, че абсолютно не са съгласни по този начин да бъдат обявени за управляващи, защото отдавна са в опозиция. Тя видя сговаряне на БСП и ДПС с управляващите, и то доста пъти тайно, дори и вчера.\n\nПо информация на \"Дневник\" подобни разговори са водени със зам.-председателя на групата на левицата Михаил Миков, който не пожела да даде подробности. По-рано днес пък Станишев изпрати писмо до Фидосова, в което заявява, че официални разговори няма да има, докато тя не даде писмен отговор по исканията на левицата и ДПС. Когато има конкретни предложения, тогава може да се разговаря, смятат социалистите.\n\nОт \"Атака\" поискаха първо промени в закона за политическите партии и след това да се обсъждат измененията в Изборния кодекс. Лидерът на партията Волен Сидеров коментира, че в този си вид парламентът е брокерска къща за купуване и продаване на депутати, като напомни разпределението на партийната субсидия, която следва депутата. \"Това трябва да се промени сега, за да се говори изобщо за избори. ГЕРБ открадна вече между 3 и 4 млн. лв. от субсидията на \"Атака\" и това е най-тежкият финансов удар, който е нанасян на партията\", оплака се той. \"ГЕРБ са крадци, как да преговарям с тях по каквито и да е изборни закони\", възмути се той.","summary":"Опитите на ГЕРБ да постигне консенсус с опозицията за промените в Изборния кодекс се провалят. БСП отказа разговори с управляващите, докато не получи писмен отговор на исканията си. От \"Синята коалиция\" заявиха, че няма да се съгласят с намерението да бъдат \"пришити към управляващите\", и се заканиха да искат вето от президента и сезиране на Конституционния съд.","language":"bul"}
{"url":"https://www.dw.com/bg/%D0%BA%D1%8A%D0%B4%D0%B5-%D1%81%D0%B5-%D0%BA%D1%80%D0%B8%D1%8F%D1%82-%D0%BA%D0%BE%D1%80%D0%B5%D0%BD%D0%B8%D1%82%D0%B5-%D0%BD%D0%B0-%D0%B8%D1%81%D0%BB%D1%8F%D0%BC%D1%81%D0%BA%D0%B8%D1%8F-%D1%82%D0%B5%D1%80%D0%BE%D1%80%D0%B8%D0%B7%D1%8A%D0%BC/a-2600664","title":"Къде се крият корените на ислямския тероризъм?","date":null,"text":"Мохамед Сидик Каан е имал щастлив брак. Синът на пакистански преселници е роден в Лиидс, посещавал е университет и е прекарал голяма част от професионалния си живот, помагайки на деца. На 7 юли 2005 Каан се самовзривява, а заедно със себе си повлича към смъртта и други пътници в Лондонското метро. Това кара човек да се замисли и за добре облечения ливански студент от Кийл, който беше задържан във връзка с пропадналите опити за атентат срещу регионални влакове в Германия.\n\nКакво мотивира тези терористи? Дали това е Ирак? В Канада наскоро беше разкрит заговор на израстнали на местна почва терористи, които смятали да организират атентат срещу парламента и да обезглавят министър-председателя. Канада обаче беше срещу войната в Ирак. Дали пък причината не е в президента Буш? Ислямските терористи са планирали атентатите от 11 септември 2001 още по времето, когато президент е Клинтън. ”Даже и още да ни управляваше Ейбръхъм Линкълн, пак щяхме да си имаме работа с ислямския тероризъм” – писа Макс Хейстингс в лявоориентирания Гардиън . Дали целият проблем е свързан с Америка? Ислямски терористи убиха през 90-те години гръцки и германски туристи в Египет. Днес те убиват мюсюлмани в Индонезия. Индонезия е най-голямата мюсюлманска страна в света и също беше против войната в Ирак.\n\nНякои повтарят глупостта, че беднотията била виновна за всичко. Само че, терористите често пъти са с добри позиции в обществото, а Африка –където има най-много бедност – произвежда относително малко тероризъм. Други пък възпроизвеждат безсмислената теза, че Израел искал да осуети създаването на палестинска държава. Възходът на Осама бин Ладен обаче стана през 90-те години – във времето на впечатляващите дни на мирното споразумение от Осло, когато създаването на палестинска държава изглеждаше напълно постижимо. И преди някой да се е опитал да прехвърли отговорността върху ислямската религия, нека припомним едно: на света има един милиард и 400 милиона мюсюлмани, пребладаващото мнозинство от които очевидно не си мечтае за джихад и за масови убийства. Много убедителен анализ на ислямския терор предлага в новата си книга Майкъл Гоув – бивш редактор на Лондонския “Таймс” , който междувременно се е превърнал в звезда на британския парламент. Той търси корените на тероризма в мюсюлманските братства, основани през 20-те години в Египет. Още по онова време братствата се стремят към нов универсален ред, базиращ на подчинението пред един нетолерантен и ригиден модел на исляма. Хамас стана палестинския клон на това братство, а шиитския духовник Ас Садр в Ирак твърди, че неговото терористично движение е иракската версия на Хамас и Хизбула. Едно трябва да е ясно в тази връзка : че ислямският тероризъм не се влияе от разделението между сунити и шиити. Иранските шиитски водачи дадоха например укритие на сунитските убийци на Ал Кайда. Гоув твърди, че мотивацията на ислямските терористи е идеологическа. Такъв е случаят с 18 годишния Ахмад – един от героите в новия роман на Джон Ъпдайк “ Терорист”. Ахмад ходи на училище, има приятели, получава работа в една фирма за обзавеждане и е обсебен от идеята за идеологическа чистота и насилие в името на своята религия, която- според него - превъзхожда всички останали. Когато неговата съученичка Джорилийн се опитва да го развесели, казвайки му :” трябва да се научиш, по-често да се усмихваш”, Ахмад си представя как нейното гладко тяло се пече в подземна огнена пещ и се превръща в дебели мехури изгорена кожа”.\n\nОснователите на мюсюлманските братства не одобряват индивидуалната свобода, плурализма и “животинското “ – според тях смесване на половете. Може би – но само може би - в момента започваме да откриваме, каква е същността на ислямските терористи.","summary":"Каква е движещата сила на терористите, която ги кара да жертват собствения си живот? Откъде се поражда онази обсебеност към духовна чистота и насилие? Мнение на американския политолог Джефри Гедмин – директор на института Аспен в Берлин беше публикувано на страниците на вестник “Ди Велт”.","language":"bul"}
{"url":"https://www.dw.com/bg/%D0%BA%D0%BE%D0%BD%D0%B8-%D1%87%D1%83%D0%B4%D0%BE%D0%B2%D0%B8%D1%89%D0%B5%D1%82%D0%BE/a-18932126","title":"Кони, чудовището","date":null,"text":"„Касапинът от Уганда“ - така наричат Джоузеф Кони. Предполага се, че той и неговите бунтовници са отвлекли близо 70 000 деца. Част от тях са били използвани като пушечно месо в боевете, а за да няма при кого да отидат, ако решат да избягат, децата били заставяни да застрелват собствените си майки. Момичетата били масово изнасилвани или пък принуждавани да се омъжват за бунтовниците от т.нар. Божия армия за съпротивление (БАС) на Джоузеф Кони. Предполага се, че Кони и сподвижниците му са екзекутирали около 100 000 души. Над 2 милиона души са били принудени да напуснат родните си места заради зверствата на БАС.\n\nПрез 2012 година американската организация „Невидими деца“ посвети свой филм на тези съдби и отправи апел да се сложи край на жестокостите, извършвани от Джоузеф Кони. В интернет филмът е гледан близо 100 милиона пъти. Световните медии обаче говорят твърде рядко за Кони и неговите престъпления. Сега вероятно това ще се промени, тъй като от днес (21 декември) пред Международния съд в Хага застава най-важният сподвижник на Кони - Доминик Онгвен, обвинен във военни престъпления и престъпления срещу човечеството. Обвинението се надява, че по време на съдебния процес ще станат известни повече подробности за структурите на т.нар. Божия армия за съпротивление.\n\nДиминик Онгвен е бил едва на 10 години, когато е бил отвлечен от бунтовниците на Кони и принуден да се бие на тяхна страна. По-късно той се издига в йерархията на християнско-фундаменталистката организация, участва в убийства, обири и изнасилвания. През януари 2015 се предава на американските войски, издирващи Кони на територията на Централноафриканската република.\n\nКато игла в купа сено\n\n55-годишният Джоузеф Кони твърди, че през 1986 г. му се явил Светият дух и му заповядал да създаде Божията армия за съпротивление. Бунтовническата организация си поставя за цел да създаде в Уганда християнско-теократична държава, базирана на десетте Божии заповеди и Библията. През 2005 година Международният съд в Хага издаде заповед за арест на самозвания пророк, а обвиненията срещу него са за военни престъпления и престъпления срещу човечеството.\n\nНо Кони се намира в неизвестност. Предполага се, че се укрива в граничния регион между Централноафриканската република, Демократична република Конго, Судан и Южен Судан, обяснява Кристоф Титека от университета в Антверпен, който отдавна изследва структурите на БАС.\n\n„Това е все едно да търсиш игла в купа сено“, казва експертът и посочва, че труднодостъпният регион е гъсто залесен, което го превръща в идеално укритие. Освен това се предполага, че останалите към момента не повече от 200 бойци са разпределени в малки групи, които действат далеч от своя командир и почти не поддържат връзка помежду си.\n\nВъпреки това Титека говори за успехи: „БАС днес е по-слаба от когато и да било преди“. От 2010 насам броят на отвличанията е намалял силно, над 100 жени и деца-войници са успели да избягат от похитителите си, ръководни фигури на Божията армия са били ликвидирани, обяснява Титека, според когото Кони се е ползвал от закрилата на суданската армия.\n\nСабина Абво - една от хилядите жертви на БАС\n\nНезависимо от международните усилия по залавянето на Кони, най-вече от страна на САЩ, военният престъпник все още е на свобода. Между 2009 и 2014 година САЩ изпратиха в региона 100 американски военни съветници, които подпомагаха местните власти при издирването на бунтовника. Съветът за сигурност на ООН беше одобрил изпращането на войски за задържането на Кони и разбиването на неговата Божия армия.\n\nСАЩ обявиха и награда от 5 милиона долара за главата на \"касапина\", а „Вашингтон пост“ написа, че в Уганда е била изпратена американска специална част от общо 150 военнослужещи на ВВС. Но дори свръхмодерната техника на американската армия отказала да функционира в горите на джунглата.\n\nВ процеса срещу заместника на Кони - Доминик Онгвен, съдът в Хага е изправен пред особена трудност - за първи път се съди човек, който е едновременно и жертва, и извършител на военни престъпления. Международният наказателен съд в Хага беше постановил, че деца, които са били отвлечени и принуждавани да вършат престъпления преди навършването на 18-тата си година, следва да се разглеждат като жертви. Онгвен е бил на десет години, когато е бил отвлечен - и на 32 години, когато се предава. Сега съдът ще трябва да прецени дали и доколко той може да бъде подведен под отговорност за деянията си.","summary":"Издирват го от десет години, но от него няма и следа. Джоузеф Кони, наричан \"Касапинът от Уганда\", е изключително брутален човек, който оправдава зверствата си с мисия, възложена му от самия Свети дух.","language":"bul"}
{"url":"https://www.dw.com/bg/%D1%81%D0%BB%D0%BE%D0%B2%D0%B0%D0%BA%D0%B8%D1%8F-%D0%BC%D0%B0%D1%84%D0%B8%D1%8F%D1%82%D0%B0-%D0%B8-%D0%BD%D0%B5%D0%B9%D0%BD%D0%B8%D1%82%D0%B5-%D1%83%D0%B1%D0%B8%D0%B9%D1%81%D1%82%D0%B2%D0%B0/a-42820136","title":"Словакия, мафията и нейните убийства","date":null,"text":"В мразовитата петъчна вечер хиляди хора в Братислава се бяха събрали на площада на свободата. Някои от тях носеха европейското знаме, други издигаха плакати „Мафията - вън от нашата страна!“ и “Да спрем мафията!“. По данни на организаторите на митинга, свикан в памет на убития журналист Ян Куцияк и неговата годеница, на площада са присъствали около 25 000 души. Миналата седмица неизвестни лица застреляха разследващия журналист и неговата годеница в дома им на около 60 километра източно от столицата Братислава. Предполага се, че мотивът за убийството са разследванията на Куцияк за евентуалните връзки между словашки политици и италианската мафия.\n\nЕдин от първите, които отдадоха почит на убития журналист, бе президентът на Словакия Андрей Киска. Бившият предприемач и филантроп, който всеки месец дарява цялата си президентска заплата за благотворителни цели, е нещо като добрата съвест на словашката нация. 55-годишният Киска постоянно зове управляващите да поемат повече отговорност, клейми расизма в обществото и приема бежанци в резиденцията си. В петък вечерта обаче той не държа пламенна реч. Постави свещ на импровизираната сцена, отдръпна се от микрофона и наведе глава. Неговото едноминутно мълчание беше по-силно от всякакви речи.\n\nСловакия в момента се намира в своего рода извънредно положение. Убийството на Ян Куцияк и неговата годеница може да прерасне в голяма държавна криза, каквато страната не е преживявала от обявяването на независимостта си преди 25 години. Защото журналистическите разследвания на Ян Куцияк крият експлозивен заряд – те ясно показват, че италианската мафия от години върти съвсем необезпокоявано своя криминален бизнес в Словакия. Нещо повече: Разследванията на Куцияк за двама важни съветници на премиера Фицо показаха, че мафията явно е имала отлични контакти с управляващите, включително и достъп до поверителни документи.\n\nИ по-рано е имало информации за корупционни афери на словашкия премиер, неговия вътрешен министър Роберт Калинак и други политици в правителството. На тях премиерът неизменно отговаря с обвинения срещу журналистите. Нарича ги „хиени“, „джихадисти“, „идиоти“, „задници“ и „проститутки“.\n\nКолегите на Ян Куцияк са възмутени от факта, че убийството на техния колега засега остава без всякакви последствия на правителствено равнище. Вярно, министърът на културата Марек Мадарич, който отдавна се бореше срещу корупцията, подаде оставка. Оставки подадоха и двамата съветници на премиера, подозирани във връзки с мафията: бившата манекенка Мария Троскова и съветникът по въпросите на сигурността Вилиям Ясан. Но иначе, министър-председателят Фицо си управлява както досега. Той обещава прозрачно разследване и обвинява опозицията и независимите медии, че използвали убийството на Ян Куцияк за „антиправителствени цели\".\n\nТрябва да знаем дали сме мафиотска държава или не\"\n\nПротести срещу убийството на разследващия журналист Ян Куцияк\n\n„Във всяка нормална държава вътрешният министър и министърът на правосъдието биха подали оставки в такъв случай, поне от морални съображения. Но тук никой не се чувства морално отговорен“, казва 28-годишният журналист Петер Хабара. Той не вярва, че убийците някога ще бъдат разкрити, но се надява, че „тази страна ще се събуди и ще види какви ужасяващи корупционни скандали се разиграват\".\n\nСъщото мнение споделят и главните редактори на „Сме\" и „Дневник Н“ - Беата Балогова и Матуш Костолни. Двата вестника станаха известни със своите журналистически разследвания на корупционни афери във висшите правителствени кръгове. „Мислехме си, че Словакия е нормална средноевропейска държава. Четем за убити журналисти в Русия и в Украйна и си мислим, че това е някъде далеч от нас. Сега обаче същото се случва и в нашата страна. Стигнахме до преломен момент“, споделя Матуш Костолни. „Сега става дума за това, по кой път ще тръгне нашата страна и нашето общество. Трябва да отговорим на въпроса дали сме мафиотска държава или не“, казва Беата Балогова.","summary":"Разследванията на Ян Куцияк са с експлозивен заряд – сочат, че италианската мафия отдавна е въртяла своя криминален бизнес в Словакия. Журналистът явно е напипал болното място толкова силно, че заплати с живота си.","language":"bul"}
{"url":"https://www.dnevnik.bg/print/arhiv_pari/1997/05/01/1435925_balkankar_holding_ead_e_akcionerno_drujestvo/","title":"БАЛКАНКАР ХОЛДИНГ ЕАД Е АКЦИОНЕРНО ДРУЖЕСТВО, РЕГИСТРИРАНО ПО ТЪРГОВСКИЯ ЗАКОН СЛЕД РЕШЕНИЕ НА МИНИСТЕРСКИ СЪВЕТ N 125/23.11.1993 Г., С ПРЕДМЕТ НА ДЕЙНОСТ: УПРАВЛЕНИЕ НА ФИНАНСОВИ И МАТЕРИАЛНИ РЕСУРСИ, НА ИНОВАЦИОННА, ТЪРГОВСКА И ЦЕНОВА ПОЛИТИКА В ХОЛДИН - Архив Пари - Дневник","date":null,"text":"- 51% акционерно участие в капитала на търговските дружества БАЛКАНКАР 6-ти септември АД - София, БАЛКАНКАР Дунав АД - Лом, БАЛКАНКАР Плевен АД - Плевен, и БАЛКАНКАР Средец АД - София.- 60% акционерно участие в капитала на дъщерни търговски дружества за производство на комплектоващи възли и изделия и резервни части за тях: мост двигателен, мост управляем, ел. двигатели, кормилни уредби, редуктори, хидравлични цилиндри, спирачки, гъвкави съединения, ел. инсталации и ел. изделия, вериги и фрикционни материали. - БАЛКАНКАР ЗПДА Георги Костов АД - София, БАЛКАНКАР ЗП Тодор Петров АД - София, БАЛКАНКАР Руен АД - Асеновград, БАЛКАНКАР Искър АД - Мездра, БАЛКАНКАР Заря АД - Павликени, БАЛКАНКАР Звезда АД - Луковит, БАЛКАНКАР Мизия АД - Бяла Слатина, БАЛКАНКАР Георги Михайлов АД - Кнежа, и БАЛКАНКАР Реклама АД - София.- 60% дял от капитала на дружества с ограничена отговорност:БАЛКАНКАР Ерма ООД - Трън, БАЛКАНКАР ЗФИ ООД - Брезник, БАЛКАНКАР Инженеринг ООД - София, и БАЛКАНКАР Импекс ООД - София.В състава на БАЛКАНКАР ХОЛДИНГ ЕАД са включени още 14 задгранични търговски дружества.Над 8000 души работят в системата на БАЛКАНКАР ХОЛДИНГ ЕАД.По данни от предварителен консолидиран баланс към 31.12.1996 г. основният и допълнителният капитал на БАЛКАНКАР ХОЛДИНГ ЕАД, коригиран с финансовия резултат, е 9.9 млрд. лв.Реализирани са общо приходи в размер на 28.9 млрд. лв. Общата сума на активите е 48.9 млрд. лв., като от тях:- дълготрайни активи - 9.6 млрд. лв., оценени в условията на ПМС 179/1992 г.- в нематериалните активи не е включена цената на марката на БАЛКАНКАР, изчислявана по експертна оценка на няколко десетки милиона долара.Кредитните задължения на дружествата от състава на холдинга към търговските банки са съсредоточени в БАЛКАНКАР ХОЛДИНГ - централно управление.Това решение на ръководството на холдинга от края на 1993 г. създава условия всички дъщерни търговски дружества да работят самостоятелно със свои оборотни средства.В процес на уточняване са задълженията на БАЛКАНКАР ХОЛДИНГ ЕАД към банките.Към 31.12.1996 г. с 699 млн. лв. печалба от дейността си приключват 12 от българските търговски дружества и 5 на загуба от 187 млн. лв. при общ размер на приходите от дейността на холдинга 28.9 млрд. лв.С решение на Министерски съвет N 6 от 03.01.1997 г. БАЛКАНКАР ХОЛДИНГ ЕАД е обявен за касова приватизация. Малка част от акциите на дъщерните търговски дружества бяха закупени в проведените досега 2 тръжни сесии на масовата приватизация.Перспективата да се запази технологичната структура БАЛКАНКАР за производство на известните на световния пазар кари с популярната стилизирана лястовичка е в ход на реализация, за което се водят преговори с кандидат-купувачи на акциите на БАЛКАНКАР ХОЛДИНГ ЕАД.","summary":"БАЛКАНКАР ХОЛДИНГ ЕАД е държавна структура с:","language":"bul"}
{"url":"https://www.dw.com/bg/%D0%BE%D0%B1%D0%B8%D1%87%D0%B0%D0%BC-%D0%BD%D0%B0%D1%88%D0%B8%D1%82%D0%B5-13-%D0%B2%D0%B5%D0%BA%D0%B0-%D1%82%D1%80%D0%B8%D1%82%D0%B5-%D0%BC%D0%BE%D1%80%D0%B5%D1%82%D0%B0-%D0%BF%D1%80%D0%BE%D1%85%D0%BE%D0%B4%D0%B0-%D1%88%D0%B8%D0%BF%D0%BA%D0%B0/a-19262418","title":"\"Обичам нашите 13 века, трите морета, прохода Шипка\"","date":null,"text":"Колкото по-сигурно стои в Европа, толкова повече България се затваря в себе си. Доказателството е преди всичко езиково, а ключовата думичка е “патриотизъм”. Ще я чуете от всяка партия и почти зад всяка държавна инициатива. Цветанов и Борисов се хвалят с “патриотичната” десница, която били обединили, Найден Зеленогорски се гордее с “дясноцентристкото патриотично правителство”, което подкрепя, а онзи ден Първанов изглеждаше доволен от формирането на “коалиция ляво-център с патриотичен характер”. Да не говорим за “Атака” и Патриотичния фронт, които покрай бизнеса с патриотизма натрупаха цяло състояние от гласове.\n\nФеноменът, разбира се, не е само езиков. Завладял е музикалния свят, където се очаква да харесваш някой певец заради произхода му, а не заради песента му (каквито бяха призивите в подкрепа на иначе чудесната Поли Генова). Обсебил е и законодателството, което аргументира своята нормотворческа издържаност именно с патриотизма (както казва Меглена Кунева, “патриотизмът е част от новия закон за училищното образование”). Превзел е и градоустройството, за което вече не са достатъчни истинските археологически разкопки на истински античния град Сердика. Те изглеждат твърде семпло за патриотичния императив на времето и затова се налага древната Сердика да бъде „разкрасена” със стиропор, бетон и ако трябва с пайети, докато не добие по-внушителен вид, който да си заслужава патриотичното чувство.\n\nПатриотизмът е и определение, което залепва върху всяко действие, придобило публичност - независимо от характера му: “патриотични” са хайките на Динко от Ямбол, победите на българските спортисти, строежът на магистралите, успехите в детските олимпиади, намерението да направиш някакви хора на сапун... Патриотично се оказа да пишеш книги, които да “прославят България”, или пък да правиш филми, които да взимат награди. Накратко: думата „патриотизъм” се употребява повсеместно и неизбирателно.\n\nОбъркани от този миш-маш, медиите започнаха да делят патриотизма на истински и фалшив, поощрявайки първия и низвергвайки втория. Бърз преглед на публикациите от последните два месеца показва впечатляващо разнообразие от определения за “лошия” патриотизъм. Той е “криворазбран”, “фалшив”, “камуфлажен”, “бабаитски”, “биячески”, “чалгарски”, “недодялан”, “ура-патриотарски”. Накратко: “чеверме-патриотизъм”, въвеждан и практикуван от “анцуг-патриоти”.\n\nТози подход е направо похвален за медии, които заемат 113-о място в световната класация за свободата на словото. Но той не може да скрие от погледа нещо друго: темата за патриотизма доминира общественото пространство със замах, достоен за 19-и век. И в нея (почти) няма място за ирония към самата идея за патриотизма. Това е огромната разлика между коментарите днес и коментарите по същата тема отпреди две десетилетия.\n\n\"Как ги обичам и още милея\"\n\nПреди 16 години групата “Уикеда” записа парчето си “Обичам”, в което подложи на гавра всички патриотични достижения на времето:\n\nобичам го този колос балкански,\n\nкак ги обичам и още милея.\n\nМаймуняка, Кръстника, Ганеца, Роко -\n\nА как те обичам, тигре, тигре\n\nи тебе Ферари с цвят червен,\n\nРазликата между тогава и сега е в обхвата на иронията - “Уикеда” се подиграваха и с чалга-парчетата, и с натрапваната необходимост да се “обича” красотата на българската природа. Тоест - не деляха патриотизма на добър или лош, а се присмиваха като цяло на перспективата, през която “патриотичното” те принуждава да разглеждаш света:\n\nКогато съм овчарче и овците паса\n\nсъм много благодарен, макар и сиромах.\n\nОбичам Изаура, вдовицата в бяло,\n\nи трите съдби на Освалдо.”","summary":"Една думичка и нейните производни неусетно превзеха България. В политиката, на улицата, на масата - отвсякъде се лее патриотизъм. При това със замах, достоен за 19 век, пише в коментара си нашата авторка Татяна Ваксберг.","language":"bul"}
{"url":"https://www.dw.com/bg/%D0%BD%D0%B5%D1%87%D1%83%D0%B2%D0%B0%D0%BD%D0%BE-%D1%82%D1%83%D1%80%D1%86%D0%B8%D1%8F-%D1%88%D0%BF%D0%B8%D0%BE%D0%BD%D0%B8%D1%80%D0%B0-%D0%B8-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F/a-38183566","title":"Нечувано: Турция шпионира и в Германия","date":null,"text":"Коментар на Фабиан фон дер Марк\n\nСписък с имената на 300 турци, живеещивГермания, кактоина 200 съюза, обединенияиучилищаоттурскатадиаспора, считани от властите в Турция за гюленисти, ебилпредаден от турските специални служби на германските им колеги от БНД с молба за помощ и съдeйствие. Вместо да им сътрудничат обаче, германските власти предупредиха всичкишпионирани от Анкара хора за грозящата ги опасност.\n\nАко всичко бе станало така, както си го е представял турският президент Ердоган, германските тайни служби е трябвало да следят и наказват изредените в списъка турски граждани и организации в Германия. И всичко това, според представите на турците, е трябвало да става в тясно сътрудничество с Анкара.\n\nГермания не смята привържениците на Гюлен за терористи\n\nПърво: обвинението на турските власти към тези хора – че са поддръжници на проповедника Фетхуллах Гюлен - от гледна точка на Германия не представлява нещо осъдително. В Германия, както и в целия ЕС движението на Гюлен не е считано за терористична организация. Възможно е мнозина турци да не споделят тази оценка, но тя беше потвърдена от германските власти след подробно проучване. От него стана ясно, че привържениците на Гюлен не представляват никаква опасност да демократичния ред.\n\nВторо: начинът, по който турските специални служби (МИТ) са се добрали до въпросните имена на хора и организации, нарушава основните права на живеещите в Германия граждани, без значение какъв паспорт притежават те. Турски агенти, които се крият зад храстите, въоръжени с фотоапарати в ръце, биха могли да минат за герои на второразредни шпионски филми, но нямат никакво място по улиците на Германия.\n\nЗа щастие Германия направи точно обратното на онова, което очакваше Анкара: германските служби предупредиха турските граждани, че са попаднали на мушката на турското разузнаване. Това е най-малкото, което германската държава можеше да стори. Едновременно с него Германия трябва с изключителна твърдост да се противопостави на изграждането на турска шпионска мрежа в Германия, за каквато явно си мечтае Ердоган. Германия трябва да противодейства не само на официалните турски тайни служби, а на всички, които правят подобни опити.\n\nДали \"Дитиб\" не трябва да бъде разпуснат?\n\nСлед като се злоупотребява със структурите на \"Дитиб\" (Организацията на джамиите в Германия), които навярно са събирали информации за привържениците на Гюлен по поръчение на турската религиозна служба \"Дианет\", германската държава е длъжна да преосмисли своята досегашна политика. Ако действително се окаже, че \"Дитиб\" е бил използван за шпионаж по поръчение на Ердоган, турско- ислямският съюз \"Дитиб\" вече не би могъл да бъде партньор на германската държава и следва да бъде разтурен.\n\nКрайно време е Турция да разбере, че не може да хвърля в затвора германски журналисти без съд и присъда, че не е редно да шпионира в Германия граждани, които не са се провинили с нищо пред законите в тази страна и че е недопустимо да иска да ѝ бъдат предадени граждани, които били уж терористи, без да може да докаже твърденията си. Защото всичко това е неправда!\n\nСтрана, която е членка на НАТО, стреми се към членство в ЕС и иска да поддържа прилични отношения с Германия, не би трябвало да разединява, да клевети и най-важното: такава страна е длъжна най-сетне да започне да спазва принципите на правовата държава!","summary":"Турските тайни служби явно шпионират турци, живеещи в Германия, и не се свенят да си го признаят. Дързостта на Анкара стигна дотам, че поиска германските власти да ѝ съдействат в наказанията. Това изисква твърд отговор.","language":"bul"}
{"url":"https://www.dw.com/bg/%D0%BB%D0%BE%D0%BD%D0%B4%D0%BE%D0%BD-%D0%B2%D1%8A%D0%BB%D0%BD%D0%B0%D1%82%D0%B0-%D0%BD%D0%B0-%D0%BD%D0%B0%D1%81%D0%B8%D0%BB%D0%B8%D0%B5%D1%82%D0%BE-%D0%BF%D1%80%D0%B5%D0%BB%D0%B8%D0%B2%D0%B0/a-15304184","title":"Лондон: вълната на насилието прелива","date":null,"text":"За трети пореден ден банди превръщаха цели улици в пожарища. Изстъпленията обхванаха и нови квартали, незасегнати досега от размириците.\n\nПолицаи и пожарникари са на ръба на възможностите си. Започналите през нощта срещу неделя размирици в квартала Тотнъм обхващат все нови и нови райони на Лондон. За пръв път до изблици на насилие се стигна и извън столицата - полицията в Бирмингам съобщи за мародерства и разрушени магазини. Рано сутринта във вторник постъпиха подобни съобщения и от Ливърпул и Бристол.\n\nБезредиците започнаха от лондонския квартал Тотнъм\n\nПремиерът на Великобритания Джеймс Камерън прекъсна отпуската си в Италия и обяви, че се завръща в Лондон. Правителственият ръководител свиква извънредно заседание на Националния съвет за сигурност. Вицепремиерът Ник Клег и вътрешният министър Тереза Мей, както и кметът на Лондон Борис Джонсън също прекъснаха пътуванията си.\n\nСпоред вътрешния министър Тереза Мей ставало дума за чиста проба престъпност: \"Нека бъдем абсолютно наясно, че няма извинение за насилието, няма извинение за мародерството, няма извинение за кражбите. Полицията ще се справи с възникващите ситуации, както намери за най-подходящо в тези ситуации. Но искам да съм напълно ясна, че няма извинение за мародери, крадци и извършители на улично насилие.\"\n\nСлед обиколилите света телевизионни кадри на горящи сгради и улични битки британското правителство междувременно проумя колко големи са вредите за имиджа на бъдещия олимпийски град Лондон една година преди игрите.\n\nБезредиците започнаха през нощта срещу неделя в проблемния лондонски квартал Тотнъм, където два дни преди това 29-годишният Марк Дъган, баща на четири деца, бе застрелян от полицай. Не е ясно дали чернокожият, за когото се смята, че е бил свързан с наркобанди, е открил пръв огън по полицията. Очаква се тепърва да излязат резултатите от балистичните експертизи.\n\nВицепремиерът Ник Клег заяви: \"Това, което отново видяхме през изминалата нощ няма абсолютно нищо общо със смъртта на Марк Дъган. Няма никакво извинение за подобна ескалация\".\n\nПрестъпни групи, сформирани чрез интернет\n\nОт Скотланд ярд също се стремят да правят ясно разграничение между предизвикалите размириците и близките на Марк Дъган. Заместник-шефът на полицията Ситивън Кавана подчерта: \"Тук става дума не за общината Тотнъм, а за престъпници, които се опитват да разрушават градски общини\".\n\nВ понеделник размирици имаше и в лондонските квартали Клапъм, Пекъм, Хакней, Ийлинг и Люисъм. В Клапъм горя жилищна сграда, в Ийлинг бе подпален склад на концерна-гигант за електроника \"Сони\", което наложило да бъдат евакуирани около 200 гости на разположен в близост хотел.\n\nСпоред полицията младите насилници организирали малки и подвижни групи чрез интернет, като за свръзка използвали смартфони. Поради това силите на реда срещали сериозни затруднения да контролират ситуацията. Скотланд ярд заплаши със сурови наказания юзъри на Туитър, призовавали към насилие.","summary":"Насилието и вандализмът в Лондон заплашват да излязат извън контрол. След като кадрите на горящи сгради и улични битки обиколиха света, британското правителство проумя колко големи са вредите за имиджа на града.","language":"bul"}
{"url":"https://www.dnevnik.bg/print/arhiv_pari/2010/08/19/1362554_brjuksel_odobri_otpuskaneto_na_vtoriia_transh_za/","title":"Брюксел одобри отпускането на втория транш за Гърция","date":null,"text":"Гърция ще получи втория транш в размер на 9 млрд. EUR от спасителния заем през септември, съобщиха от Европейската комисия (ЕК). Сериозните действия на правителството за намаляване на огромния бюджетен дефицит на страната бяха оценени от международните институции.Дефицитът на Гърция е намалял с 46% през първата половина на 2010 г., което е по-бързо от планираното, коментира Брюксел. По данни на финансовото министерство дупката в бюджета е 12.1 млрд. EUR към края на юли. Според ЕК държавните разходи са се свили със 17% спрямо първите шест месеца на 2009 г., а правителството е предприело мерки за намаляване на заплатите в публичния сектор и пенсионни реформи. \"Гърция е постигнала забележителна бюджетна консолидация през първата половина на 2010 г. и сериозен напредък с основните структурни реформи\", заяви комисарят по икономическата и паричната политика Оли Рен.Бюджетните съкращения се отразиха негативно на икономиката. За второто тримесечие на годината БВП на страната намаля с 1.5%.\n\nПредизвикателствата пред страната обаче не са свършили, смята еврокомисарят. \"Най-непосредствената заплаха е да се гарантира адекватна ликвидност и финансова стабилност на банковия сектор. В същото време структурните реформи трябва да продължат, за да реализират пълния си потенциал за увеличаване на растежа\", посочи Оли Рен.С помощта на Европейската централна банка страните от еврозоната и Международния валутен фонд през май се споразумяха да отпуснат 110 млрд. EUR заем на Гърция, който да й помогне да посрещне дълговите си задължения. Първият транш на стойност 20 млрд. EUR беше преведен скоро след това. Междувременно словашкият парламент отмени решението на предишното правителство страната да участва в общия помощен пакет. Макар че това няма да провали международната програма, вотът беше сериозно разкритикуван от Брюксел. Отпускането на следващия транш за Атина ще бъде официално подписано от финансовите министри на еврозоната на следващата им среща на 7 септември, а самият превод ще бъде направен на 13 септември.Управителят на централната банка на Гърция Георгиос Провопулос изрази оптимизъм за напредъка на страната. \"Публичните финанси са под контрол, структурните реформи започнаха уверено и страната влезе във възходящ цикъл\", посочи той. По думите му изгледите за растеж на икономиката са положителни, а страната е отбелязала важен напредък, който да гарантира сигурност, стабилност и социална справедливост за гръцките граждани.","summary":"Дефицитът на страната се е свил по-бързо от очакваното през първото полугодие","language":"bul"}
{"url":"https://www.dw.com/bg/%D0%BB%D0%B5%D0%B2%D0%B8-%D0%B4%D0%B5%D1%81%D0%BD%D0%B8-%D0%B8-%D0%B1%D0%B5%D1%81%D0%BD%D0%B8/a-16630976","title":"Леви, десни и бесни","date":null,"text":"Всичко би могло да изглежда и по-различно: ако италианските избиратели бяха възнаградили курса за икономии на Марио Монти и бяха осигурили на партията му парламентарен комфорт. Оттам нататък Монти би могъл да се коалира с умерената левица на Пиер Луиджи Берсани, да състави стабилно правителство и да продължи реформите. Протестното движение на Бепе Грило \"5 звезди\" би могло да влезе в ролята на опозиция и да упражнява натиск върху управляващите. А Силвио Берлускони просто би могъл да остане извън играта.\n\nВярата в държавата я няма\n\nТози сценарий би бил в съответствие с исканията на правителствата в целия ЕС, които и от собствен интерес желаят само най-доброто на Италия. Но истината се оказа съвсем друга - едва всеки десети италианец гласува за Монти. Изборите се превърнаха във водевил, на който обаче никой не се смее. Победителите са един десен популист и един шут: в Сената коалицията на Берлускони е почти толкова силна, колкото и левицата, а в Камарата на депутатите протестното движение на Грило има повече гласове от всяка друга партия. Берлускони и Грило, които с удоволствие пласират антиевропейски лозунги, разполагат с общо 55 процента от гласовете. Монти и Берсани не могат да управляват срещу тях, като това е истинско бедствие не само за Италия, но и за Европа.\n\nЗащо обаче италианците сами си причиняват толкова неприятности? Единият възможен отговор е, че много граждани вече не вярват в държавата и общото благо. Политиците разочароват надеждите им в продължение на десетилетия. И вече няма значение дали ще гласуват за християндемократи, комунисти или пък за Берлускони. В крайна сметка промяна няма да настъпи. Само данъците ще растат...\n\nБерлускони обеща на италианците да им върне имотните данъци за 2012-та\n\nРеформите на Марио Монти неизбежно доведоха до влошаване на живота на мнозина италианци - младежите трудно намират постоянна работа, възрастните не могат да свържат двата края с пенсиите си, икономиката е в рецесия. Хладният реализъм на Берлин и Европейския съюз се възприема в Италия като вражески диктат. Още повече, че нито Берлин, нито Брюксел съумяха да убедят италианците, че след драстичната \"диета\" следва възстановяване.\n\nБезнадеждността тласка хората в ръцета на демагозите и ето, че Берлускони успя да спечели една немалка част от разочарованите. Преди изборите той обеща на гражданите да им върне имотните данъци за цялата 2012 година - което си е всъщност купуване на гласове. Бепе Грило пък се представи като класически утопист - обеща изчистване на Авгиевите обори, референдум за еврото и голямо ново начало.\n\nИзборите в Италия маркират същевременно и промяна на системата. Двупартийният политически модел, при който леви и десни се сменят на власт по американски образец, трябваше да укрепи Италия, но се провали. Исторически страната винаги е клонила към яростен дуализъм - Дон Камило срещу Пепоне, Северът срещу Юга, Лацио срещу Рим. И сега един срещу друг се изправят смъртните врагове - блокът на Берлускони и левицата. При това и двата лагера имат по една сериозна слабост. На Берлускони не му е до реформи - той иска власт, за да защитава личните си интереси. Левицата пък отдавна е разпокъсана.\n\nШансът на левицата е да спечели за съюзник Бепе Грило\n\nИ пак за орела, рака и щуката\n\nДнешна Италия де факто е разделена на три. Десницата на Берлускони, левицата на Берсани и привържениците на Грило. За да управляват Италия, двама от тримата големи трябва да съставят коалиция. А това е сложно, ако не и невъзможно. Левицата не се доверява на Берлускони. Бепе Грило пък смята всички останали за корумпирани аутсайдери. Италия изглежда неуправляема.\n\nВсе пак е възможно и решение - ако депутатите от движениета на Грило и левицата открият общия си интерес в името на благото на страната. Протестиращите от \"5 звезди\" може изведнъж да се превърнат в реформатори, които да управляват заедно с умерените леви. Тогава Берлускони действително би останал извън играта. И правосъдието най-сетне би могло да го привлече под наказателна отговорност. Но и това е само един сценарий.\n\nАГ, ЗЦ, СУ, К. Цанев; Редактор: Б. Михайлова","summary":"Резултатите от италианските избори са такива, че съставянето на коалиция е де факто невъзможно. Победителите са Берлускони и Грило, срещу които Берсани е безпомощен. Защо италианците сами си причиниха тези неприятности?","language":"bul"}
{"url":"https://www.dw.com/bg/%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%BE%D1%82-%D1%84%D0%B5%D0%BD%D0%BB%D0%BE%D0%B5%D1%80%D1%89%D1%80%D0%B0%D1%81%D0%B5/a-16842172","title":"Българите от Фенлоерщрасе","date":null,"text":"Два пъти натискане на клаксона означава двама работници - с такива сигнали се разбират на пиацата за черноработници в Кьолн на Фенлоерщрасе. Това е мястото, откъдето занаятчии и строителни предприемачи си набавят евтина работна ръка - основно българи, които от рано сутринта се надяват някой да ги наеме за почасова работа. Първите от тях се появяват още в 6 сутринта, последните напускат \"трудовата борса\", както някои наричат мястото, късно вечерта.\n\nДвама се карат, трети печели\n\nКогато някой работодател спре автомобила си до тях, българите влизат в колата и започват да се пазарят за цената. Така приятели и другари по съдба се превръщат в яростни конкуренти: един се предлага за 60 евро надница, друг иска 50 евро, но както обикновено се случва накрая печели трети, който се съгласява и на 30 евро. И остава в колата.\n\nПри редовните си проверки по строежите митничарите често се натъкват на български черноработници. Те обаче нямат право да проверяват документите на мъжете, които просто стоят и чакат на улицата, казва говорителят на митническата служба Йенс Аланд.\n\nФенлоерщрасе - надеждата на българските черноработници от Пазарджик\n\nПо груби оценки в този кьолнски квартал живеят между 200 и 300 българи, които всеки ден излизат на улицата в търсене на почасова работа. Обикновено петима или шестима си поделят раходите за едностаен апартамент, но има и такива, които спят по пейките в парка или на близката детска площадка. Трети са редовни посетители на будки за вестници и алкохол, които работят денонощно. Почти всичко, което черноработниците изкарат, се изпраща в България. \"В България със 100 евро жена ми и двете ми деца успяват да избутат месеца\", обяснява млад мъж на име Алеко на репортер на \"Кьолнер Щатанцайгер\". Някои обаче са взели със себе си и жените си, които в Германия най-често стават чистачки. \"Напоследък дори полякините се оплакват, че остават без работа, тъй като българките били съгласни да вършат същото на половин цена\", обяснява Сузане Раабе от благотворителната организация \"Каритас\".\n\nКойто може, бяга от България\n\nПовечето българи от пиацата в Кьолн предпочитат да живеят мизерно в чужбина вместо да се върнат в България. Голяма част от тях са български турци и роми от района на Пазарджик, където се чувстват дискриминирани. В този край 90 на сто от хората са без работа и живеят от детски и социални помощи. \"Който може, бяга\", уверява Клаудия Хемерлинг от Малтийския кръст в Мюнхен, където пиаците за наемане на евтина работна ръка са много повече, отколкото в Кьолн.\n\nРепортажът от Кьолн завършва на същото място, откъдето е започнал - на Фенлоерщрасе. Малко след 12 на обяд Алеко обаче все още не е намерил работа.се предава и си тръгва. За да се появи отново на същото място и в същия час - пред пекарницата рано сутринта в 6.\n\nАГ, КЩА, ДПА, Е. Лилов; Редактор: М. Илчева","summary":"Фенлоерщрасе в Кьолн е тяхната надежда: всяка сутрин българи от Пазарджик излизат на пиацата за черноработници в очакване на щастието. За тях то е равносилно на 30 евро на ден. Нищо, че трудът им струва много повече.","language":"bul"}
{"url":"https://www.dw.com/bg/%D0%B1%D0%B5%D1%80%D0%BB%D0%B8%D0%BD%D1%81%D0%BA%D0%B0%D1%82%D0%B0-%D0%B4%D0%B5%D0%BA%D0%BB%D0%B0%D1%80%D0%B0%D1%86%D0%B8%D1%8F-%D0%BD%D0%B0-%D0%B5%D1%81/a-2595922","title":"“Берлинската декларация” на ЕС","date":null,"text":"Политици от всички разцветки се съгласиха с изявлението на шефа на фракцията на либералната партия Гидо Вестервеле, който заяви :\n\n“Ако я нямаше Европа, би трябало спешно да я изнамерим. Даже и да ни беше донесла само последните 50 години на мир, пак щеше да си заслужава да я имаме.”\n\nВсе пак, либералите, както и останалите две опозиционни фракции се подразниха от наличието на “задкулисна дипломация” при подготовката на “Берлинската декларация” на ЕС, която ще бъде приета в края на седмицата. Както заяви шефът на парламентарната фракция на либералите, документът не засяга само държавните и правителствени ръководители на общността, а всички европейски граждани, които са част от общността. За момента обаче - думата на държавните и правителствени ръководители тежи повече от тази на обикновенните граждани. Неблагоприятен е обаче фактът, че подготвяната декларация беше подложена на такива принципни критики от страна на депутатите в Берлинския Бундестаг. Европейският конституционен договор би трябвало да направи Европа по-демократична и по-парламентарна. Проекто-конституцията обаче се провали на референдумите във Франция и Холандия и оттагава работата по нея е на практика замразена. Германското правителство иска сега да деблокира ситуацията и да предприеме нов опит по приемането и. Това потвърди федералният външен министър Щайнмайер пред Бундестага. Дали това ще бъде вписано и в Берлинската декларация – не е ясно. Той се задоволи да направи само общо изказване за нуждата от нова интеграция :\n\n“С други думи: в многозвучието на глобализирания свят европейците ще могат да бъдат чути, само ако говорят в един глас, и ще могат да защитават ефективно интересите си, само ако действат единно. Мисля, че това е тъкмо онова, което гражданките и гражданите очакват от своите отговорни политици.”\n\nШефът на опозиционната партия на левицата Грегор Гизи смята, че провалът на конституцията се е дължал на това, че французите и холандците са почувствали ЕС като неолиберален проект, комути недостига социалното измерение:\n\n“Сега се мисли само за трикове, как конституцията да се приеме без референдуми – това обаче не е решение! Трябва да изработим една значително по-кратка и по-ясна конституция, която да издига на преден план правата. Тогава трябва да се проведат навсякъде референдуми и само ако навсякъде мнозинството каже своето “Да” – тогава ще имаме действителен демократичен напредък в Европа.”\n\nРенате Кюнаст – председателка на фракцията на зелените допълни:\n\n“ЕС не бива повече да означава конюнктурни печалбарски интереси на икономиката . През следващите 50 години ние действително трябва да градим една социална и екологична Европа. Тогава ние бихме искали да имаме същата притегателна стойност, каквато имаме по отношение на мирното съществуване в Европа.”\n\nХристияндемократът Андреас Шокенхоф на свой ред изрази своята визия:\n\n“Колкото по-голям и необозрим става ЕС, толкова повече хората се питат: “Какво прави ЕС за нас, за какво ни е нужен той и какво маркира неговото своеобразие, отличаващо го от други организации. Това е въпросът, отнасящ се до самите нас - европейците”","summary":"В събота и неделя в Берлин ще се съберат държавните и правителствени ръководители на страните от ЕС по повод 50-тата годишнина от подписването на “Римските договори” и основаването на европейската общност. Там ще бъде приета така наречената “берлинска декларация” за бъдещето на ЕС, която днес беше обсъждана в берлинския Бундестаг.","language":"bul"}
{"url":"https://www.dw.com/bg/%D0%B1%D0%B5%D0%B7%D0%B4%D0%BE%D0%BC%D0%BD%D0%B8%D1%86%D0%B8%D1%82%D0%B5-%D0%BD%D0%B0-%D0%BC%D0%B0%D0%B4%D1%80%D0%B8%D0%B4/a-18159115","title":"Бездомниците на Мадрид","date":null,"text":"Преди седем години, когато гръмна балонът с недвижимите имоти, десетки хиляди испанци трябваше да опразнят жилищата си, лишени от възможността да обслужват техните ипотеки, защото мнозина изгубиха работните си места. Сега вече медиите твърдят, че кризата в страната е приключила - съвсем на място по празниците.\n\nСъвсем различно изглеждат обаче нещата в доклада на испанския клон на благотворителната организация \"Каритас\". Преди пет години този, който е печелил по-малко от 566 евро месечно, е бил смятан за застрашен от бедност. Тогава това са били 15 процента от населението, а днес са цели 25, сочи проучването на \"Каритас\". В момента само една трета от испанците заявяват, че нямат сериозни икономически проблеми - само те имат редовно заплащане и достъп до здравно осигуряване и образование. Статистиката е даже по-положителна от реалността, тъй като не обхваща бездомниците. А само в Мадрид те са към 3000 - по данни на \"Каритас\".\n\nВ осем часа вечерта в Мадрид група хора тикат ръчни колички с хранителни продукти за бездомните. Габриел, който работи като домоуправител, е пекъл четири часа хляб. \"Трябваше да направя нещо. Всеки от нас утре може да се окаже в същата ситуация като тези хора. Животът може да се промени рязко и да ти се наложи да спиш в кашони пред някой вход.\"\n\nГрупата доброволци се е нарекла \"Granito a granito\" (в свободен превод: \"Песъчинка по песъчинка\") и се грижи за хора като Мигел, който от десет години спи в кашони недалеч от мадридската опера. Бившият миньор разказва: \"Всъщност трябваше да се пенсионерам на 52. Сега съм на 54. Но преди десет години се разболях и никой не се погрижи за мен - нито предприятието, нито лекарите или синдикатите. И така живея вече десет години на улицата\".\n\nМинувачите по улиците изобщо не забелязват бездомниците, разказва Тоньо Батрес. Преди бил програмист, после бракът му се разпаднал, той изпаднал в депресия и стигнал до улицата. \"Най-лошото на улицата е, че си невидим. Хората те гледат, но не те виждат, а това е много болезнено. Бездомниците вече не се възприемат като хора, а като част от градския инвентар.\"\n\nСамо в Мадрид бездомниците са 3000\n\nТоньо успял да се справи с положението - намерил си е място в социално жилище и печели като програмист 250 евро месечно. Но няма да забрави никога живота си на улицата, затова работи за \"Granito a granito\". \"Някои си мислят, че на улицата се наслаждаваш на голяма свобода. Докато всъщност полицията буди хората в 7 часа сутринта, за да не видят туристите някого спящ. В девет часа трябва да се явиш на закуска в една кухня за бедни, след което някъде дават обед, а другаде - вечеря. Цял ден обикаляш в търсене на храна - някой път съм изминавал и 15 километра.\"\n\nБездомниците в Мадрид са 3000\n\nВ Мадрид има 2000 места за нощувка, предназначени за бездомните. Но както казват помощните организации, хората са към 3000, макар сигурни статистики да няма. Покрай кризата все повече хора живеят на улицата, включително такива с висше образование, разказва Тоньо. На Лоренцо, например, по нищо не му личи, че живее на улицата - подобно на мнозина бездомни, той се грижи за външния си вид. 28-годишният мъж бил смятан за много способен, но дори и изключителният му коефициент на интелигентност от 158 не му гарантирал бляскаво бъдеще. \"Семейството ми не е нормално семейство като другите. Мислят, че щом съм мъж, ще успея да се справя и не мислят за това, че може да имам нужда от помощ.\"\n\nЛоренцо не говори охотно за детството си. Не е познавал баща си, разказва той. В училище имал толкова проблеми с учителите и съучениците, че на 12 години прекъснал. Едва сега наваксва и полага съответните изпити. \"Много се надявам на социалните помощи. когато един ден ми ги платят, искам да следвам - информатика, компютърна сигурност или нещо подобно. Математиката много ми харесва!\"\n\nНа мнозина бездомни обаче им отказват социалните помощи, тъй като нямат адрес, на който да са регистрирани. Освен това службите оставят твърде дълго време заявките необработени. Затова и опашките за храна и топли напитки не намаляват. 60-годишната Маравиляс, бивша секретарка, би предпочела да отиде на вечеря в ресторант за празниците, но няма друг избор освен кухнята за бедни. \"Ще отида при хората, които са като мен - бедни.\"","summary":"Испанските вестници пишат, че икономическата криза е отминала. Но докладът за бедността на организацията \"Каритас\" казва друго - една четвърт от хората са застрашени от бедност. В столицата обаче те остават незабелязани.","language":"bul"}
{"url":"https://www.dnevnik.bg/sviat/2019/12/28/4010422_atentat_s_kola_bomba_vze_desetki_jertvi_v_stolicata_na/","title":"Атентат с кола-бомба взе десетки жертви в столицата на Сомалия (допълнена)","date":null,"text":"Най-малко 73 души са загинали при атентат с кола бомба в сомалийската столица Могадишу, съобщи правителствен говорител, цитиран от Асошиейтед прес и Ройтерс. Десетки други са ранени.Броят на загиналите сигурно ще нарасне, тъй като десетки други са откарани в болница, някои от тях в тежко състояние, каза говорителят Исмаил Мухтар. Този атентат една от най-кървавите касапници в страната за последните години.\n\nДоктор Мохамед Юсуф, директор на болница \"Мадина\", каза, че при тях са докарани 73 тела. Шефът на местната Бърза помощ каза, че засега има над 50 ранени. В болницата семейства и приятели търсят сред телата на загиналите своите близки.\n\nКолата експлодирала на много оживен полицейски контролен пункт в града, на който се събира пътна такса. Това станало в сутрешния час пик, когато много хора отивали на работа и на училище след петъчния празничен ден. Повечето от жертвите са ученици и студенти. Потвърдено е, че сред убитите има и двама турски граждани.Свидетел, цитиран от Ройтерс, живеещ наблизо, излязъл от къщи веднага след взрива да види какво става и преброил най-малко 13 трупа. \"Десетки други крещяха за помощ, но полицията незабавно откри стрелба и аз бързо се прибрах у дома\", каза той.Друг свидетел, цитиран от АП, казва: \"Видях много мъртви тела на земята. Някои от мъртвите бяха полицаи, но повечето бяха ученици\".\n\nКметът на Могадишу майор Омар Мухамуд потвърди пред репортери, че повечето от жертвите са деца и ученици, както и студенти, минаващи оттам с автобус. На снимки от местопроизшествието се виждат обгорели каросерии на коли и окървавени тела, а над града се издига гъст облак дим.\n\nНикой засега не е поел отговорност за кървавия атентат, но свързаната с терористичната мрежа Ал Каида ислямистка групировка \"Аш Шабаб\" често извършва такива атаки. Групировката, която се стреми да свали подкрепяното от ООН правителство, бе изтласкана от столицата Могадишу преди няколко години, но продължава да контролира чрез рекетьорска \"данъчна\" система части от централните и южните райони на Сомалия и да извършва нападения срещу популярни и оживени места като кръстовища и хотели в крайморската столица.Екстремистите от \"Аш Шабаб\" вече могат сами да си изработват експлозиви - тяхното \"любимо оръжие\", казаха в началото на тази година експерти от ООН, наблюдаващи спазването на санкциите срещу Сомалия. Преди това групировката разчиташе на военни експлозиви, завзети при атаки срещу мироопазващите сили от Африканския съюз.\n\nУстановяването на точния брой на жертвите и на пострадалите при такива атентати в Сомалия не е лека задача, защото властите са дали инструкция на медицинския персонал да не разкриват бройки,, а на журналистите е забранено да отиват на местата, където са извършени такива терористични атаки, отбелязва Ройтерс.Днешният атентат напомня за най-кървавия досега, извършен от \"Аш Шабаб\" през 2017 година, когато загинаха над 500 души. Групировката тогава не посмя да поеме отговорност за взрива, който предизвика изблик на гняв сред местното население. \"Тази експлозия е подобна на онази през 2017 г. Тя стана само на няколко крачки от мястото, където съм сега, и ме свали на земята. Никога през живота си не съм виждал толкова силна експлозия\", каза друг днешен очевидец - Абдурахман Юсуф, цитиран от АП.\n\nСомалия е раздирана от вътрешни конфликти и междуособици от 1991 г. насам, когато военните племенни вождове свалиха диктатора Сиад Баре, а след това започнаха борби помежду си. /БТА","summary":"Най-малко 30 души са загинали при атентат с кола бомба в сомалийската столица Могадишу, съобщи правителствен говорител, цитиран от Асошиейтед прес и Ройтерс. Десетки други са ранени.","language":"bul"}
{"url":"https://www.dnevnik.bg/print/arhiv_pari/1993/06/01/1370632_izgriava_nova_zvezda_na_kitaiskiia_borsov_nebosklon/","title":"Изгрява нова звезда на китайския борсов небосклон","date":null,"text":"На Шанхайската борса се предлагат стандартни фючърсни контракти за суров петрол и газьол, както it такива за мазут и бензин. /Стандартният контракт представлява съглашение за покупка или продажба на стандартно количество стока при определена цена на определена дата в бъдещето.Разплащанията по него се уреждат чрез централизирана система - клирингова къща. Съществуват и други видове срочни контракти, които обаче са за различни количества и не минават през клиринговата къща./ През първите си 18 дни борсата е реализирала оборот от над 100 000 т дневно. За сравнение такъв обем от сделки се сключва само през особено натоварените дни на Сингапурската международна парична борса /SIMЕХ/, където се търгуват контракти за мазут и газьол. За разлика от конкурента си борсата в Нанджин регистрира свиване на търговията въпреки оптимистичното начало и амбициозните планове. Много от дилърите я напуснаха, за да работят в Шанхай.Последният си поставя далеч по-скромни цели -евентуално да извършва сделки с вносен петрол и да привлече дилъри от чужбина. Засега търговията е ограничена в национален мащаб. Президентът Янг Йинмин изказва надежди до края на годината търговията да се нормализира, което би допринесло много за осъществяване на държавната политика на реформиране и отваряне към света. Неговите предвиждания за бъдещето са сдържани - някъде през 1995 г. да се продадат първите контракти за чуждестранно гориво, а малко след това да дойдат и външните дилъри. Крайната цел ще е да се установят връзки със световните центрове на борсова търговия. Очаква се да намалее и делът на реалните сделки, които в момента възлизат на 15% от общото количество контракти и 60% от оборота. Всички доставки се извършват чрез северното пристанище Кингхуангдао. Сроковете варират от два до дванайсет месеца, а количествата са фиксирани на 1000 т при суровия петрол и 100т при нефтопродуктите. Цените се котират в неконвертируемата китайска парична единица, но въпреки това отразяват тенденциите на световните пазари. Главната пречка пред чуждестранното участие са валутните ограничения, но според служител и на борсата те могат да се преодолеят чрез въвеждане на контракти в долари. Въпреки досегашния си шумен успех ръководството на борсата в Шанхай оценява оборота си като нисък. Причините се търсят отчасти в зле избрания момент за откриването - точно след приключване на тримесечното разпределение на петрола по държавния план. Предвижда се в следващите няколко месеца обемът на покупко-продажбите да се увеличи.Тук е редно да поясня, че на борсата се търгуват контракти за 5% от добития в страната нефт и 10% от дериватите му - толкова, колкото се разрешава на местните производители да продават на свободния пазар. Останалото количество се разпределя по държавен план между местните предприятия, като цената му е силно субсидирана. Ако някое от тях не успее да се вмести в квотата си или не дай боже не е предвидено в плана, то ще трябва да разчита на връзки с предприятия, които са отбелязали икономия на гориво.СЕДМИЦИ след отварянето си Шанхайската петролна борса задмина по обем на реализираните сделки съперниците си от Нанджин и дори международната борса в Сингапур. В момента тя води във фючърсната търговия на китайския пазар. Борсата започна дейността си на 27 май, с което постави начало на процеса на интернационализиране на нефтената промишленост в страната.","summary":"През 1992 г. Китай е произвеждал дневно по 2.8 млн. барела суров нефт и е заемал пето място в света по този показател. При изключителните темпове на икономическия му растеж обаче още следващата година той може да се окаже нето-вносител на ценната суровина.","language":"bul"}
{"url":"https://www.dw.com/bg/%D0%B3%D1%8A%D1%80%D1%86%D0%B8%D1%8F-%D0%BF%D1%80%D0%B5%D0%B4-%D0%BD%D0%BE%D0%B2%D0%BE-%D0%B8%D0%B7%D0%BF%D0%B8%D1%82%D0%B0%D0%BD%D0%B8%D0%B5/a-16357984","title":"Гърция пред ново изпитание","date":null,"text":"Гръцкият премиер Самарас успя своевременно да предотврати бунт в редиците на собствената си партия - той отстрани от фракцията Никос Ставрогианис, който пръв публично отхвърли мерките за икономии. Само че срещу тези мерки силна съпротива се усеща и сред коалиционните партньори. Демократичната левица ДИМАР, най-младото крило от управляващата коалиция, е твърдо против новия пакет от икономии. Протестните гласове се множат и в социалистическата партия ПАСОК.\n\nСъс 175 от общо 300 депутати трипартийната коалиция разполага всъщност с широко мнозинство в парламента. Само че междувременно стана абсолютно сигурно, че 16 парламентаристи от Демократичната левица няма да гласуват за пакета. От решаващо значение при това положение е какъв ще бъде вотът на социалистите, а това трудно може да се предвиди, смята икономическият анализатор Костас Цупарапулос. \"Оцеляването на трипартийния кабинет виси на косъм\", смята той.\n\nПриемането на новите мерки за икономии е предварително условие за отпускането на следващия транш от международната финансова помощ\n\nТова ще е най-болезненият пакет от мерки и реформи за Гърция, откакто страната се присъедини към Европейския механизъм за подкрепа през май 2010-та. Новите мерки предвиждат между другото намаляване на пенсиите и заплатите в държавния сектор, увеличаване на пенсионната възраст от 65 на 67 години, съкращения до 35 на сто на доходите на получаващите специални заплати в държавната администрация, премахване на добавките за Коледа, Великден и на добавките за отпуски.\n\nПремиерът Самарас оповести, че целият пакет от мерки за икономии плюс реформата на трудовия пазар ще бъде гласуван не на парче, а наведнъж. Според информации в медиите, Самарас проучва всички възможности за прокарването на пакета въпреки острата съпротива срещу него. Ако например двама от коалиционните партньори се въздържат от гласуване по част от мерките, включени в пакета, то за положителен вот ще е достатъчно и мнозинството на гласувалите парламентаристи. Това обаче би било, от друга страна, тежко политическо поражение за Самарас, смятат редица гръцки коментатори.\n\nГърция в плен на всеобщата стачка\n\nСамарас се опитва да успокои духовете с обещанието, че това е последният пакет от мерки за икономии\n\nКонсерваторите се опитват всячески да убедят коалиционните си партньори и гръцката общественост, че алтернатива на пакета от нови икономии практически няма. Не всички гърци обаче приемат този аргумент. Синдикатите обявиха 48-часова всеобща стачка, която от днес вече залива страната. Адвокати, съдии и таксиметрови шофьори искат да стачкуват дори през цялата седмица.\n\nПремиерът Самарас се опитва да успокои духовете с обещанието, че това щял да бъде последният пакет от мерки за икономии. Според левия опозиционен лидер Алексис Ципрас, това изявление е направо смехотворно. Ципрас настоява да се проведат нови избори.\n\nАвтор: Я. Пападимитриу, Б. Рачева/Редактор: М. Илчева","summary":"Гърците пак стачкуват. Това е техният протест срещу новите мерки за икономии, които ще се гласуват в сряда. Съпротива срещу мерките обаче има не само сред обикновените хора, а и сред коалиционните партньори на Самарас.","language":"bul"}
{"url":"https://www.dw.com/bg/%D0%B3%D1%8A%D1%80%D1%86%D0%B8%D1%8F-%D0%BA%D1%8A%D0%BC-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%82%D0%BE%D0%B2%D0%B0-%D1%89%D0%B5-%D0%B2%D0%B8-%D1%81%D1%82%D1%80%D1%83%D0%B2%D0%B0-290-%D0%BC%D0%B8%D0%BB%D0%B8%D0%B0%D1%80%D0%B4%D0%B0-%D0%B5%D0%B2%D1%80%D0%BE/a-45843947","title":"Гърция към Германия: това ще ви струва 290 милиарда евро","date":null,"text":"След нападението над Гърция през май 1941 година над Акропола в Атина се развява знамето с пречупения кръст. Окупацията на Гърция от Вермахта продължава до 1944 година. През това време войниците на нацистка Германия убиват и грабят на целия Балкански полуостров. Икономическите щети от войната и окупацията и до днес са обект на много спорове.\n\nЩети за близо 300 милиарда?\n\nОще през 2015 година експертна комисия на гръцкия парламент определи обема на нанесените щети на поне 289 милиарда евро. Германското правителство систематично отхвърля исканията за изплащане на репарации и твърди, че Гърция вече е била компенсирана чрез предишни плащания. От години тази тема натоварва двустранните отношения, тъй като в Атина тя се повдига отново и отново.\n\nОт една страна става въпрос за преките щети, нанесени например при грабежите, убийствата и разрушенията. На жертвите на нацистките престъпления в Гърция Федералната република вече е изплатила сумата от 115 милиона германски марки. Според договор от 1960 година, това плащане трябва да покрие всички индивидуални искове за парични обезщетения.\n\nОбект на дискусии обаче е и един държавен заем, отпуснат по принуда. Германският Райх принуждава Гръцката национална банка през 1942 година да му отпусне безлихвен заем в размер на 476 милиона райхсмарки. Нацистите твърдели, че парите са им необходими, за да финансират разходите си по окупацията на страната. Въпросните милиони не са били връщани никога. Затова някои гръцки експерти са на мнение, че Германия дължи на Гърция още близо 11 милиарда евро.\n\nГерманското правителство обаче продължава да настоява, че въпросът с репарациите за Гърция е решен окончателно. То припомня, че още през есента на 1945 година в Париж се провежда първа конференция по този въпрос. На нея е признато правото на гърците да получат процентен дял от репарационните плащания, които Германия дължи на победителите от войната. Въз основа на това решение Гърция получава обезщетение, чиято стойност възлиза на около два милиарда евро.\n\nВ Лондонското споразумение за дълговете от 1953 година западните сили отлагат изпълнението на всякакви по-нататъшни репарационни искания до сключването на мирен договор. Освен това те опрощават част от финансовите задължения на Германия. До официален мирен договор между Германия и страните от антихитлеристката коалиция така и не се стига. Вместо това през 1990 година влиза в сила т.нар. споразумение \"две плюс четири\", свързано с германското Обединение. Това споразумение беше признато и от Гърция, а в него не са предвидени никакви допълнителни репарационни плащания.\n\nА когато другите спасяваха Гърция?\n\nМай 2012: плакат на Меркел в нацистка униформа пред сградата на парламента в Атина\n\nТемата за репарациите от войната се разпали с нова сила в Гърция след избухването на дълговата криза през 2010 година. Тогава Атина се обърна за помощ към ЕС, за да избегне държавен фалит. Впоследствие страната получи кредити за 274 милиарда евро, от които поне 55 милиарда са от Германия. Гръцки юристи и някои политици смятат, че гръцките дългове могат да бъдат приспаднати от парите, които Гърция настоява да получи от Германия. В случая те имат предвид главно гръцките искания за връщане на принудителния кредит, отпуснат по времето на нацистката окупация. Повечето експерти обаче изключват възможността да се стигне до нови преговори за дължимите репарации - в крайна сметка са изминали вече 70 години от края на войната.\n\nВъпреки това гърците не се отказват - през декември беше представена оценката на парламентарната комисия по репарациите, в която обемът на нанесените щети на Гърция се определя на близо 300 милиарда евро. А от тази седмица вече е ясно: Атина ще представи на Берлин иск за 290 милиарда евро.","summary":"Парламентът в Атина реши: Гърция официално ще поиска около 290 милиарда евро от Германия. Такъв бил размерът на репарациите, които ѝ се полагали заради нацистката окупация през Втората световна война. Така ли е наистина?","language":"bul"}
{"url":"https://www.dnevnik.bg/bulgaria/2009/09/29/791397_pregled_na_pechata_ot_29_septemvri/","title":"Преглед на печата от 29 септември","date":null,"text":"ДневникМинистерствата искат смело от бюджет 2010Държавните ведомства са планирали с 4 млрд. лв. по-високи разходи спрямо тазгодишните\n\nОбщините затъват в дълговеМинистър Дянков попари надеждите на кметовете за помощ от държавата\n\nАкцизите на горивата и алкохола няма да се вдигатЛуксозните цигари поскъпват по-малко, масовите - повече\n\nВдигат лихвата за просрочен данъкСанкцията за неплатен налог скача на 23-24%\n\nПрехвърлят държавни имоти на общините2009 г. ще е най-трудната заради нереалистичния бюджет на тройната коалиция\n\n5,50 стига за министър, за келнер не Студентите закъсаха за работа, Борисов кани отличници в бордовете\n\nПолитикаСегаСтефан Данаилов поиска ексминистрите на БСП да напуснат парламентаРадикалният ход е предложен за връщане на доверието към столетницата\n\nСтандартНДСВ сменя царя на 28 ноемвриСред спряганите за лидер са Милен Велчев и бившите министри Даниел Вълчев и Николай Василев\n\nБългария е на второ място в света по искове за достъп до информацияОбщините във Варна и Разград получиха антинаградата \"Златен катинар\" за възпрепятстване на правото на информация\n\nПриродозащитници: До 200 млн. лв. годишно са загубите от незаконна сечДоброволци проверяват сигнали за нарушения\n\nПолицейският протест взриви мира между МВР и съдаМагистратите се ядосаха, че униформените се опитват да влияят върху присъдите\n\nСъдът в Страсбург засипан от жалби срещу тавана на пенсиитеЗаплашени от затвор ще са работодатели, невнесли осигуровки над 20 000 лв.\n\nПет лева кутия \"Виктори\" от Нова годинаЗабраняват и пушенето на обществени места\n\nТрудЛихвите по влогове у нас - най-добри в ЕвропаПотребителските заеми - най-малко срещу 14,5%\n\nПетролният бизнес прие с неохота идеята за по-висок бензинов акцизДистрибуторите предложиха увеличение на ставката за пропан-бутана и данък за метана\n\n\"Газпром\" се опитва да събере милиарди от заявен, но некупен газПо-ниското потребление може да доведе до активиране на клаузата \"вземай или плащай\"След двумесечен спад на лихвите по депозитите през август има ново покачванеЦената на кредитите обаче пада през изминалия месец\n\nЕсен 2009 без играчки за богати С реклама и нови продукти ще изплуваме от кризата, твърдят участници\n\nПърван Русинов, зам.-министър с ресор информационни технологии и съобщения в МТИТС: До няколко месеца ще предлагаме базови услуги на е-правителството\n\nНиколай Кокинов, градски прокурор на София: Отказът на ексминистри от амнистия е трикГолемите динозаври и последните мохикани на мафията вече са зад решетките\n\nГлоба вместо затвор за кокошкарите Обиски може да се правят и пред общински служители, казва Даниела Машева\n\nМихаил Миков: Една плетеница в ГЕРБ тепърва ще се разплита\n\nТрудИван Чобанов, бивш шеф на българското разузнаване: Докладите на ДАНС са недоготвена манджа","summary":"Държавно управлениеДневникМинистерствата искат смело от бюджет 2010Държавните ведомства са планирали с 4 млрд. лв. по-високи разходи спрямо тазгодишнитеОбщините затъват в дълговеМинистър Дянков попари надеждите на кметовете за помощ от държаватаСегаАкцизите на горивата и алкохола няма да се вдигатЛуксозните цигари поскъпват по-малко, масовите - повечеМониторВдигат лихвата за просрочен данъкСанкцията за неплатен налог скача на 23-24%Прехвърлят държавни имоти на общините2009 г.","language":"bul"}
{"url":"https://www.dw.com/bg/%D1%88%D0%BF%D0%B8%D0%BE%D0%BD%D0%B8-%D1%82%D1%83%D0%BA-%D1%88%D0%BF%D0%B8%D0%BE%D0%BD%D0%B8-%D1%82%D0%B0%D0%BC/a-17726698","title":"Шпиони тук, шпиони там","date":null,"text":"Миналата седмица списание \"Шпигел\" публикува 50 документа на американската Агенция за национална сигурност с гриф \"строго секретно\", които удостоверяват мащабите на сътрудничеството между АНС и германските тайни служби. Това е и най-големият пакет от документацията на бившия агент Едуард Сноудън, представен на вниманието на обществеността. Материалите съдържат редица указания за тясното сътрудничество на двете големи германски разузнавателни служби с американската агенция при подслушването на телефонни разговори и контрола в интернет. Оказва се, че германските тайни служби са сътрудничили с АНС в много по-голяма степен, отколкото бе известно досега.\n\nПубликуваните документи обаче не дават цялостна представа за сътрудничеството, а предоставят само откъслечни информации. Един от документите описва дългогодишното добро взаимодействие със Службата за защита на конституцията/вътрешното разузнаване/ и с външното разузнаване, както и с Федералната служба за сигурност на информационната техника. От сведенията става ясно, че американската Агенция за национална сигурност и германското външно разузнаване са обменяли аналитичен, оперативен и технически опит още от 1962 г.\n\nПод надслова \"Истории на успеха\" документът хвали германското правителство за това, че е разхлабило защитата на собствените си граждани от наблюдение. Цитат: \"Германското правителство така промени интерпретацията си за закона G-10, защитаващ комуникациите между германските граждани, че външното разузнаване може да действа по-гъвкаво при обмена на защитена информация с чуждестранните си партньори\". Германският закон G-10 регулира правомощията на германските тайни служби за интервенция спрямо гарантираната от конституцията неприкосновеност на кореспонденцията и на комуникациите.\n\nОт Едуард Сноудън се очаква да внесе повече яснота за мащабите на сътрудничеството\n\nМного въпроси поставя и един друг документ със заглавието \"JSA Restrictions\". Съкращението JSA отговаря на Joint Siglnt Activity - общото техническо разузнаване на американската Агенция за национална сигурност и германското външно разузнаване в баварския град Бад Айблинг. Тъй като външното разузнаване няма правото да шпионира германски граждани, докумeнтът изключва електронните адреси с домейн dе. От списъка за подслушване са изключени и домейните на т.нар. \"Five Eyes\" държави, т.е. страните от шпионската мрежа: Австралия, Нова Зеландия, Канада, Великобритания и САЩ. А понеже много германски граждани използват електронна поща с домейни net, com или org, към документа е прикрепен и списък с електронни адреси, които не подлежат на наблюдение, защото са категоризирани като германски.\n\nСписъкът на адресите за шпиониране е изненадващо кратък - съдържа само 50 имена и освен очакваните домейни като bundeswehr.org, mercedes-benz.com, deutsche-bank и siemens.com, в него се срещат и очевидно произволно подбрани адреси като този на пожарната в Инголщад, на една фирма за производство на органи, както и на един старчески дом.\n\nПолитикът от Зелената партия Малте Шпиц настоява за бързо разследване и изясняване на сътрудничеството между американската Агенция за национална сигурност и германските тайни служби. \"Защо едни фирми са включени в списъка, а други - не? Защо в списъка няма адреси на политици и журналисти? Кой е съставил този списък? И дали при съставянето му не са участвали и германските тайни служби?\"\n\nОтговори на тези въпроси може да даде разследващата аферата комисия към Бундестага, която иска да призове като свидетел Едуард Сноудън. Сигурност, че ще се стигне дотам обаче няма. Политици от Партията на зелените и от Лявата партия настояват комисията да разпита Сноудън в Берлин, докато христяндемократите пледират за изслушване в Москва, за да избегнат конфликта със САЩ. През юни управляващата коалиция взе решение за неформално изслушване на Сноудън в Москва, и то по възможност още в началото на юли. Но адвокатът на Сноудън информира разследващата комисия, че за момента неговият клиент \"не е на разположение\" за \"устен неформален разговор\" в Москва.","summary":"Германските тайни служби са сътрудничили много по-тясно с американската Агенция за национална сигурност при подслушванията и шпионирането. Това разкрива документацията на Едуард Сноудън, която повдига доста въпроси.","language":"bul"}
{"url":"https://www.dw.com/bg/%D0%B8%D0%B7%D1%80%D0%B0%D0%B5%D0%BB-%D0%BD%D0%BE%D0%B2%D0%B8%D1%8F%D1%82-%D0%B3%D0%B0%D0%B7%D0%BE%D0%B2-%D0%B3%D0%B8%D0%B3%D0%B0%D0%BD%D1%82/a-16713271","title":"Израел - новият газов гигант","date":null,"text":"Израел е на път да се превърне във водещ фактор на международния газов пазар - огромните находища на земен газ по крайбрежието дават основание на правителството да се надява, че в бъдеще не само няма да зависи от скъпите вносни доставки, а и ще се включи в изгодния износен бизнес.\n\nВместо да доведат до намаляване на напрежението в източната част на Средиземно море, находките ще увеличат враждебността, предупреждава американският политолог Саймън Хендерсън. Подобна е и позицията на Бренда Шафер от университета в Хайфа: \"Газът винаги е политически\", казва тя.\n\nПървото значително откритие е направено през 2009 година - находището \"Тамар\" западно от Хайфа с около 240 милиарда кубически метра земен газ. През 2010 е открито още по-голямото находище \"Левиатан\", отдалечено само на няколко километра от \"Тамар\" - с 450 милиарда кубически метра.\n\nВ командната зала на газодобивна платформа в находището Тамар, Средиземно море\n\nМиналата седмица първите количества земен газ поеха от \"Тамар\" към сушата. Разработването на находището \"Левиатан\" ще започне през 2016 - тогава се очаква Израел да започне да изнася гориво. Но докато се стигне дотам, политиката и енергетиката в Израел трябва да намерят отговорите на много въпроси. Ако искат да изнасят газ на големия европейски пазар, те ще имат нужда от стратегическо партньорство. Но с кого би могло да се получи то?\n\nИзраел вече е подхванал разговори с Кипър - за да се установи как двете страни могат да си сътрудничат при разработването на новите газови находища в Средиземно море. Предполага се обаче, че един съвместен израелско-кипърски газопровод може да разгневи турското правителство, тъй като то на свой ред има претенции към част от находищата в Кипър.\n\nПрепоръките на експертите са за строителството на газопровод от Израел през Кипър към Турция, по който по-нататък горивото ще се доставя и за Европа. Продължаващият конфликт между Кипър и Турция обаче ни най-малко не благоприятства този проект. Затова е вероятно Израел да се насочи към директно свързване с Турция.\n\nРисковете на газопровода към Европа\n\nНамирането на оптималното трасе за газопровода обаче не е единственото предизвикателство. Ако газът не се доставя в течно състояние с кораби, възможните посегателства срещу газопровода ще останат сериозна заплаха. А врагове сред въоръжените групировки в съседните страни Ливан и Египет, както и в ивицата Газа, има достатъчно.\n\nГазопроводът от Египет за Израел е ставал 14 пъти обект на нападения през последните 2 години\n\nПри това положение по-разумно би било добиваните количества израелски газ да бъдат предназначени за палестинците и Йордания. Сътрудник на израелското министерство на енергетиката твърди, че този проект имал привърженици. А и държавното ръководство в Аман не отхвърля идеята, ако газът се предлага на разумна цена. Йордания от своя страна също държи на сигурността на доставките - тъй като и там тръбопроводите от Египет са били обект на атаки.\n\nНезависимо от усложненията около бъдещия износ новото газово богатство представлява значително предимство за Израел. Тъй като страната, която принципно не разполага с особени енергийни ресурси, ще може значително да намали зависимостта си от вноса на горива.\n\nПолитиците в Израел още не са единни по въпроса как да подходят към ситуацията. Препоръката в едно от проучванията по темата е да бъдат складирани резерви от газ за следващите 25 години - като така значително биха се ограничили капацитетите за износ.\n\nРешение в полза на износа засега още не е взето. \"Политиците очевидно не са се разбързали\", казва Бренда Шафер.\n\nАГ, ДПА, Б. Михайлова; Редактор: Е. Лилов","summary":"Израел започва разработката на гигантско газово находище и разчита на големи печалби. Толкова лесно обаче няма да стане - твърде големи и твърде сериозни са геополитическите предизвикателства за Тел Авив.","language":"bul"}
{"url":"https://www.dw.com/bg/%D1%81%D0%B0%D1%89-%D0%B8-%D0%BF%D1%80%D0%B5%D0%B4%D0%B2%D0%B0%D1%80%D0%B8%D1%82%D0%B5%D0%BB%D0%BD%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8-%D0%B7%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%81%D0%BA%D0%B8%D1%8F-%D0%BF%D0%BE%D1%81%D1%82/a-2761561","title":"САЩ и предварителните избори за президентския пост","date":null,"text":"По традиция предварителните избори в САЩ, на които се решава кой ще бъде кандидатът на републиканците и демократите, се провеждат в края на януари. Още в началото на март, след предварителните избори в повечето щати, вече може да се спекулира кой ще спечели. По този начин остават осем месеца за предизборна кампания до президентските избори, които също по традиция се провеждат в първия вторник на месец ноември. Този път обаче всичко е другояче. Кандидатът за президентския пост ще стане известен още на 5 февруари. В този “супер вторник” в 20 от общо 50-те щати ще се проведат предварителните избори. И този който вечерта във вторник спечили, вече ще има номинацията в джоба си. Съревнованието започна, тъй като някои федерални щати поставиха под съмнение първенстващата роля на Айова и Ню Хемпшир в първичните избори с предварителната номинация. В Айова се провеждат и първите събрания, на които отделните кандидати на партиите биват гласувани. Щат Ню Хемпшир пък от години насам е първият федерален щат, където се провеждат истински предварителни избори. Този който спечели гласовете в тези два щата, може да бъде сигурен, че ще получи и политеческа подкрепа при гласуванията в другите щати.\n\nТова е и причината Айова и Ню Хемпшир да се ползуват с вниманието на целите СЩ. Кандидатите влагат значително повече средства в първичните избори в тези два щата, отколкото в другите. Това е нечестно, заявява губернаторът на Флорида Чарли Христ, тъй като в сравнение с други щати Айова и Ню Хемпшир са сравнително малки и не би трябвало да имат толкова голямо значение. Губернаторът на Флорида изтегли по тази причина първичните избори в своя щат на 29 януари. По този начин Флорида придобива значението, което й се полага, заявява Чарли Христ. Останалите федерални щати естествено се почувствуваха пренебрегнати и Арнолд Шварценегер също изтегли първичните избори напред, с аргумента, че неговият щат Калифорния е най-големият в САЩ. Други губернатори го последваха. Мичиган стана първенец, като изтегли предварителните избори още за 15 януари. Щат Ню Хемпшир следи тази надпревара със спокойствие. Каквото и да се случи, ние ще проведем нашите избори една седмица преди всеки друг федерален щат, обяви федералният министър за изборите Уйлям Гарднър. Дори това да означава, че избирателите ще се отправят към урните още през декември, допълва той. Понастоящем най-вероятната дата за предварителните избори е 8 януари. Партийните централи на републиканците и демократите се опитват да се противопоставят на този хаос. Федералните щати са заплашени с непризнаване на изборните резултати, ако не се придържат към традиционно установения изборен календар. Какво означава за кандидатите изтеглянето напред на предварителните избори? За повечето от тях това е нож с две остриета. От една страна те имат повече време за предизборната си кампания, но от друга страна могат да бъдат допуснати грешки в предизборната кампания за първичните избори, грешки, които след това трудно могат да бъдат поправени.\n\nБил Клънтън например загуби предварителните избори и в Айова и в Ню Хемпшир през 1992 година. Впоследствие обаче, той даде нова насока на предизборната си програма и в края на краищата спечели номинацията за президентските избори.","summary":"В т.нар. \"супер вторник\" на 5 февруари едновременно в 20 американски щати се провеждат предварителните избори за президентската кандидатура","language":"bul"}
{"url":"https://www.dw.com/bg/%D1%81%D0%BF%D0%BE%D0%BC%D0%B5%D0%BD%D0%B8-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%BE%D1%82%D0%BE-%D0%BD%D1%8F%D0%BA%D0%BE%D0%B3%D0%B0/a-15525320","title":"Спомени от българското някога","date":null,"text":"Споровете за значението, смисъла, последствията и прочее събития, които през последните две десетилетия свързваме с 10 ноември, всяка година се подновяват около тази дата. Всяка година обаче разискванията по темата звучат все по-тихо; разсъжденията на участници и очевидци - все по-банално, дебатите - все по-далеч от общественото внимание: по време на някоя и друга конференция, в която участват обичайните заподозрени; в някое и друго интервю или с д-р Желев, или с Петко Симеонов; през някой и друг документален репортаж от площадите, озвучени от ритмичното “Кой не скача е червен”.\n\nТиражните медии не обръщат внимание нито на деня, нито на неговата символика. За онези, които диктуват т. нар. “дневен ред на обществото”, сантименталните анализи на най-близкото минало са загубено време и тъй като не могат да капитализират някогашната енергия и площадния възторг, те просто пренебрегват тази дата, както и формалния повод да се напомня за Началото.\n\nЗа него все пак напомнят тук и там уморените строители на днешна България: те правят смазващи паралели между брутния вътрешен продукт през 2011-а с онзи през 89-а, между покупателната способност тогава и сега; сравняват дължината на магистралите, построени през последните 20 години преди Десети с двайсетте години след Десети; съпоставят данните от преброяването на населението, отчитат, че делът на възрастните се е увеличил, увеличил се е и процентът на незнаещите да четат сред младите. Подпрян с цифри, изводът е нерадостен. И добавя допълнителни аргументи към тезата на носталгиците.\n\nОнова, което няма цифров измерител и което - поради тази причина остава извън подобни паралели, е промяната в духа на времето (тогава и сега) и в чувството за перспектива (тогава и сега). Тогава наивно и възторжено съществувахме в кипежа на един клокочещ оптимизъм. Събудихме се главозамаяни от чувството за свобода. Но “свободата е като хляба - всеки ден се изпича и всеки ден се изяжда”, беше написал Радой Ралин. (Напомни ни го преди няколко дни журналистът Иван Бакалов, който представи в “Яйцето” на Софийския университет новата си книга “В сянката на Бойко Борисов”.) А ние нито се научихме да печем, нито да консумираме тази свобода.\n\nТова трябваше да бъда задачата на будителите, на журналистите, на интелигенцията. На всички онези, които можеха и трябваше да застанат на пътя на “най-автентичния български елит на прехода - криминалния”. Не го направихме. Не го направиха. Но не защото липсваше аналитичен капацитет.\n\n11 ноември - ден като всички останали\n\nНай-големият дефицит в България се оказа липсата на характери. Някои се продадоха, защото бяха гладни, други - защото бяха пресметливи, трети - защото бяха страхливи. Единични изключения имаше, има и винаги ще има - понякога си мисля, че те съществуват, само за да легитимират уравнението на властта, в чиято манджа трябва да има и щипка сол.\n\n“Щипка сол” или политически коректен заместител на “солта” има впрочем във всеки брой на тиражните медии. На вчерашния 10 ноември следобед например орда журналисти се бяха втурнали към спорния музей на тоталитаризма, осенени от оригиналната идея, че датата може да се отбележи със снимка или едноминутен репортаж от двора, в който са подредени някои монументални скулптури на фигури от нашето някога.\n\nКакво по-лесно от това: щрак и готово! Така изпълняваме три в едно - отбелязваме датата, поставяме многозначителен кадър на първа страница и затваряме миналото в едноизмерната плоскост на удобните клишета. 10 ноември мина. 11 ноември е ден като всички останали.","summary":"Преди 22 г., след онзи 10 ноември, се събудихме главозамаяни от чувството за свобода. Но свободата е като хляба - всеки ден се изпича и всеки ден се изяжда. А ние нито умеем да печем, нито да консумираме тази свобода.","language":"bul"}
{"url":"https://www.dnevnik.bg/zelen/2014/02/07/2236710_i_na_100_metra_ot_morskiia_briag_da_ima_zavedeniia/","title":"И на 100 метра от морския бряг да има заведения, гласуваха депутатите","date":null,"text":"Ресторанти и друг вид заведения ще може вече да се строят на предна линия до морския бряг. Това позволяват проемни в Закона за устройството на Черноморското крайбрежие, внесени от Димчо Михалевски и депутати от Коалиция за България. Проектът за промени на социалистите беше одобрен на първо четене с 80 гласа \"за\", 30 – \"против\", 22 се въздържаха този петък.\n\nЕдна от поправките гласи, че т.нар. преместваеми обекти за търговски, увеселителни и други дейности могат да се поставят и в т. нар. зона А на Черноморското крайбрежие (на 100 м от брега. б.ред.), но извън територията на морските плажове.\n\nУсловието в случая е преместваемите обекти да не надвишават установените в устройствения план показатели - плътност на застрояване, коефициент на интензивност на застрояване, и да не се намалява определената минимална озеленена площ. Най-високата част на обектите за търговски и други обслужващи дейности може да е до 3,6 м.\n\nВъпреки всички условности, от опозицията изразиха сериозни опасения, че така на пясъка ще продължават да изникват хотели и черноморския бряг ще бъде бетониран. \"Предвиждате на пясъка да изникнат огромни хотели, павилиони и сергии. Оттеглете вашия законопроект, очевидно той страда от сериозни пороци. Няма да има възможност плажовете да се почистват и охраняват\", заяви по време на дебатите Лиляна Павлова от ГЕРБ, бивш министър на регионалното развитие и благоустройството. Павлова настоя във връзка с промените депутатите да поканят в пленарна зала сегашния министър на регионалното развитие Десислав Терзиева и на инвестиционното проектиране Иван Данов.\n\nВъведената от предишния кабинет забрана за разполагане на преместваеми обекти на първа линия ограничава правата на собствениците и е предизвикало силно недоволство от страна на общини и граждани, защитиха поправката си вносителите.\n\nПредвижда се още размерът на концесионното плащане и на наемната цена да се определят във всеки конкретен случай в зависимост от икономическата изгода на концесионера или наемателя, справедливото разпределение на икономическата изгода между държавата и концесионера или наемателя, постигането на социално приемлива цена на услугите.\n\nСъс 136 гласа \"за\", 9 \"против\", четирима се въздържаха депутатите приеха и предложението на ГЕРБ общините, които са по Черноморието сами да определят периода за забрана на строителните дейности в летния сезон. Всяка година най-късно до 1 март, по предложение на кмета, общинските съвети ще определят периода и курортите, в които се забраняват строителни и монтажни работи.\n\nАко общинският съвет не приеме такова решение, строителството ще бъде забранено автоматично от 15 май до 1 октомври, както беше задължително досега.\n\nОбщините от Черноморското крайбрежие са лишени от каквато и да било възможност да определят и да провеждат собствена политика в областта на туризма, отчитайки спецификата на отделните населени места и курортни територии и защитавайки местните интереси, обосновават се вносителите на поправката.\n\nПо думите им, летният сезон е с различна продължителност и периодът 15 май – 1 октомври далеч надхвърля туристическия летен сезон в голяма част от територията на Черноморското крайбрежие. В по-малките населени места обикновено активният сезон започва в края на месец юни и завършва в края на месец август.","summary":"Преместваеми обекти за търговски, увеселителни и други дейности да могат вече да се поставят и в т. нар. зона А на Черноморското крайбрежие (на 100 м от брега. б.ред.). Това облекчение от досегашния режим одобриха депутатите като гласуваха на първо четене промени в Закона за устройството на Черноморското крайбрежие, внесени от Димчо Михалевски и депутати от Коалиция за България. Проектът за промени на социалистите беше одобрен с 80 гласа \"за\", 30 – \"против\", 22 се въздържаха.","language":"bul"}
{"url":"https://www.dw.com/bg/%D0%BA%D0%B0%D0%BA%D0%B2%D0%BE-%D1%81%D1%82%D0%B0%D0%B2%D0%B0-%D0%B2-%D1%81%D0%BE%D1%84%D0%B8%D1%8F/a-16563464","title":"Какво става в София?","date":null,"text":"Председателят на ЕК Барозу покани български учени на среща в Брюксел. Поводът за нея са скандално разпределените седем милиона евро за наука. Премиерът Борисов обаче реши да побърза и още преди насрочената за този уикенд среща пусна в ход кадровата гилотина. След като правителственият инспекторат констатира десетки нарушения в работата на Фонд \"Научни изследвания\", с постовете си набързо се простиха министърът на образованието, младежта и науката Сергей Игнатов и управителят на фонда Христо Петров, а срещу председателя на изпълнителния съвет на фонда Рангел Гюров вече е в ход съдебна жалба за заемане на несъответстващ със статута му пост. Оказа се, че сред спечелилите средства от фонда има широко присъствие на \"изследователи\" от частния Нов български университет. А както е известно, преди да стане образователен министър Сергей Игнатов беше негов ректор.\n\nБългария - шампион по нарушения\n\nНа властовия ешафод набързо попадна и председателят на Държавната комисия за енергийно и водно регулиране Ангел Семерджиев. Той беше обвинен, че е забавил сериозно разработката и приемането на свързаните с Третия либерализационен пакет подзаконови административни актове, в резултат на което ЕК сезира съда на ЕС и страната вече е изправена пред неизбежни наказателни процедури.\n\nВпрочем, само за един ден през миналата седмица България успя да оглави класирането на ЕК по брой на наказателни процедури срещу нея. Освен споменатото непълно прилагане на директивата за вътрешния енергиен пазар, Брюксел погна държавата и заради ограничителните условия при издаването на лицензи за т.нар. мултиплекси, за липсата на мерки, свързани с енергийната ефективност на сградите, за влошеното качество на атмосферния въздух в някои силно замърсени райони на страната, както и за неспазване на таваните за вредни емисии в атмосферата, изпускани от редица промишлени предприятия.\n\nКато леден душ за управлението дойде и намекът на говорителя на ЕК Марк Грей, че \"следейки внимателно ситуацията в България\", Брюксел би могъл да излезе с официална оценка и преди предвидения за края на тази година редовен мониторингов доклад.\n\nИ за да бъде предотвратен евентуален предизборен европейски резил около избора на новия ВСС, неразбориите около попълването на състава на Конституционния съд и избора на нов главен прокурор, за Брюксел спешно беше отпратена министърката на правосъдието Диана Ковачева със задачата да разсее притесненията на генералната секретарка на ЕК Катрин Дей, свързани с наблюдението по Механизма за сътрудничество и оценка. Почти по същото време в Дъблин, столицата на новата ротационна председателка на ЕК Ирландия, се озова председателката на парламента Цецка Цачева - натоварена със задачата да убеди колегите си от комисиите по европейските въпроси в парламентите от ЕС, че основните приоритети на дисциплинираната финансово и същевременно най-бедна европейска страна остават влизането в Шенген и отпадане ограниченията за работа на българите в рамките на ЕС.\n\nНа 7 и 8 февруари в Брюксел се провежда заседанието на Европейския съвет. Тогава българският премиер ще трябва да убеди колегите си да не намаляват фондовете за страната от бюджета на ЕС по т.нар. Многогодишна финансова рамка за 2014-2020. За да постигне това, ще са му необходими много и солидни аргументи. За тяхното събиране обаче министър-председателят разполага с цяла една седмица! Така че вероятно \"няма нищо по-хубаво от лошото време\", както твърдеше един популярен автор на шпионски романи! И току-виж отново се оказал прав.\n\nАвтор: Г. Папакочев/Редактор: М. Илчева","summary":"Преди броени дни в София се изви вихрушка от оставки, а важни лица на управлението спешно бяха командировани в някои европейски столици. Дали всичко това щеше да се случи без натиска на Брюксел?","language":"bul"}
{"url":"https://www.dw.com/bg/%D0%B6%D0%B8%D0%B2%D0%BE%D1%82%D1%8A%D1%82-%D0%B2-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8%D1%82%D0%B5-%D0%B7%D0%B0%D1%82%D0%B2%D0%BE%D1%80%D0%B8-38-%D1%87%D0%B0%D1%81%D0%BE%D0%B2%D0%B0-%D1%80%D0%B0%D0%B1%D0%BE%D1%82%D0%BD%D0%B0-%D1%81%D0%B5%D0%B4%D0%BC%D0%B8%D1%86%D0%B0-%D0%B7%D0%B0%D0%BF%D0%BB%D0%B0%D1%82%D0%B0-%D0%B8-%D1%81%D0%B2%D0%BE%D0%B1%D0%BE%D0%B4%D0%BD%D0%BE-%D0%B2%D1%80%D0%B5%D0%BC%D0%B5/a-56806914","title":"Животът в германските затвори: 38-часова работна седмица, заплата и свободно време","date":null,"text":"В Германия на 100 000 души население се падат около 80 затворници. По-малко хора попадат зад решетките единствено в скандинавските страни. Най-много хора като процент от населението лежат по затворите в САЩ. Русия пък е печално известна с трудовите си лагери, където изтърпяващите наказание трябва да полагат тежък физически труд. Репортер на ДВ реши да провери какво работят затворниците в Германия, какви продукти произвеждат, с какви трудности се сблъскват.\n\nИзтърпяващите наказание в Германия не са длъжни да полагат труд, но работата се смята за ключов елемент от тяхното превъзпитание. Тя е узаконена в 12 от 16-те германски провинции. Само затворите в провинция Долна Саксония например имат годишен оборот от 19 милиона евро.\n\nВ кьолнския затвор в квартал Осендорф съществуват дърводелски, шлосерски и шивашки цех. Там е създадена и група по почистване на помещенията, която работи дори извън затвора - разбира се, под надзор. В затвора се провежда обучение по зидарство, има и малка работилница за домакински съдове ръчна изработка. \"До затвора се намира магазин с предмети, изработени от затворниците. Такива предмети могат да се купят и онлайн. Изборът е доста голям, интересът на клиентите - висок\", обяснява Волфганг Бьозел. Той дълго време е работил в агенция, организираща свободното време на затворниците в Осендорф. А то е доста разнообразно. В този затвор в Кьолн вече от 20 години се празнува и прочутият местен карнавал. Тази година обаче затворниците там останаха без карнавални празненства - заради пандемията. \"Преди сме имали до 25 концерта годишно\", обяснява Волфганг Бьозел, който вече е пенсионер.\n\nОбикновено след края на работния ден затворниците в Германия могат да прекарват свободното си време в различни групи по интереси, край масите за билярд и пинг-понг и в общите помещения. В някои затвори има дори театрални кръжоци и други форми на самодейност.\n\nСредната продължителност на работната седмица на затворниците в Германия е 37 часа. Те работят по-малко от обичайните за страната 40 часа седмично, но това се дължи най-вече на наложителните проверки и контрол преди и след работа, които отнемят много време.\n\nВ мъжкия затвор \"Тегел\" в Берлин работят цели 12 цеха, а затворниците изкарват по около 250 евро месечно. Ако един затворник не може да работи по някакви организационни причини - например ако администрацията не може адекватно да го трудоустрои - на него му се полагат 30 евро месечно. В германските затвори хората се хранят по три пъти на ден, а личните си пари могат да харчат за допълнителни продукти, за шоколад и цигари от лавката или пък за телефонни разговори.\n\nТе шият тогите на германските съдии\n\nИ в берлинския затвор работи магазин, който предлага предмети, изработени от затворниците. Изтърпяващите наказание в този затвор произвеждат мебели и пекат хляб в учебната пекарна. Освен това шият дрехи, джинси и ризи, а някои изработват дори детски обувки. Приходите от продажбите на всичко това отиват в градския бюджет, а самите затворници получават надница в размер на 9-15 евро дневно.\n\nПо информация от синдиката на затворниците в Германия, изтърпяващите наказание имат право да харчат само една част от спечелените пари - другата отива в банковата им сметка. След изтърпяване на наказанието те могат да използват всички тези спестявания.\n\nЗатворниците в Равенсбург пък работят както в кухнята и в почистването, така и в мебелния цех на затвора: те изработват мебели по поръчка на местни фирми. Освен това те правят поливни инсталации за парковите площи, работят в сферата на пакетирането и сглобяването на малки електроуреди.\n\nSiemens, Mercedes, BMW и много други големи германски концерни използват труда на затворниците. Изтърпяващите наказание сглобяват малки детайли за автоиндустрията, произвеждат градинско оборудване или пък бяла техника по поръчка на известната фирма Miele. Според германското списание \"Шпигел\", затворниците дори шият тогите на германските съдии и изработват решетки за прозорците в затворите. Берлинският вестник \"Тагесцайтунг\" посочва, че в затвора \"Тегел\" се изработват мебели за кабинетите на столичната администрация.\n\nВижте и това видео от нашия архив:","summary":"В германските затвори кипи усилен труд. Твърди се, че затворниците шият тогите на германските съдии. И че именно те изработват решетките за прозорците на затворите. Те шият и обувки, произвеждат мебели, готвят и чистят.","language":"bul"}
{"url":"https://www.dw.com/bg/%D0%BD%D0%B5-%D0%B5-%D0%BB%D0%B5%D1%81%D0%BD%D0%BE-%D0%B4%D0%B0-%D1%81%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D0%BD-%D0%B2-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F/a-6213439","title":"Не е лесно да си българин в Македония","date":null,"text":"Владимир Пере е журналист-пенсионер от Скопие, който от години се занимава с българския въпрос в Македония. За себе си казва, че е сред първите македонци, които са получили български паспорт и че открай време ратува за разрешаването на българския въпрос в републиката. Той вече двайсет години живее с двойно гражданство, но е недоволен от начина, по който македонските власти се отнасят към него като човек с официално заявена българска идентичност.\n\nКойто се чувства българин, е враг!\n\n\"Днес в Македония най-срамното нещо е да кажеш, че си българин. Българин в Македония означава човек, подложен на преследване, контролиран от Държавна сигурност, човек, който у другите веднага поражда съмнението, че работи срещу държавата Македония и срещу македонската нация\", казва Пере.\n\n50.000 македонци са с български паспорт\n\nСпоред последното преброяване, в Македония живеят около 1.600 официално декларирани българи. Тази цифра е нереалистична, най-малкото като се има предвид, че 50.000 граждани притежават български паспорт, а според някои данни поне още толкова са в процедура и чакат официална София да им даде гражданство. Въпреки всичко това, освен едно сдружение, македонските българи нямат нито своя политическа партия, нито телевизия, която излъчва програма на български език.\n\nОсновният проблем, според Пере, е недемократичното отношение към българите в Македония: \"Има страх у хората да членуват в български организации, а държавата няма никакъв интерес да допуска създаването на български сдружения. Държавата е склонна да създаде три албански и две сръбски партии, въпреки че сърбите според преброяването са 40.000. А тогава 50.000 македонци с български паспорт, и още 100.000, които чакат за българско гражданство - защо те не могат да създадат българска партия? Защото властите не го искат! Защото българската партия ще се позове на българските традиции на този народ. Ние, македонските българи, не сме миналото, което трябва да се разчисти, ние сме традицията. Тежкото минало, което трябва да се разчисти, е комунистическото минало. Ако Македония разчисти него и престане да гледа към Белград, тогава другояче ще се развива ситуацията в страната\", казва Пере.На подобно мнение е и Виктор Канзуров, който още като дете вече бил с българско етническо самосъзнание. Според Канзуров, който също е журналист, македонската държава разглежда като врагове хората с българско етническо самосъзнание - освен ако не са по произход от Република България. Канзуров смята, че Македония няма демократичен капацитет да допуска различно мнение по основните критерии, които държавата налага във връзка с идентичността:\"Държавата, медиите и всички видове власти в Република Македония ни оспорват македонството, т.е. смятат, че нашата „българщина” е просто антипод на македонството. Все още между българската общност, от една страна, и държавните органи на Република Македония и хората, които не са съгласни с нашите исторически нагласи, от друга, се води разговор като между глухи, т.е. няма нормален човешки диалог, който включва някакви демократични компоненти.\"\n\nСофия не проявява интерес към българите в Македония?\n\nИ България нехае...Според Канзуров, най-голямо недоволство у македонските българи предизвиква продължаващото фалшифициране на историята по великосръбски рецепти, което достигнало кулминацията си при настоящото правителство на - както се изразява той - „т. нар. ВМРО-ДПМНЕ”. Но българите в Македония са недоволни и от некоректната роля на самата българска държава, добавя той:\n\n\"Тя не показва никакви признаци на заинтересованост за решаване на проблема с фалшифицирането на историята. И по-точно, прави само показно, за да постига свои вътрешно-български маркетингови цели. Тя не показва и интерес към правата на македонците, които се чувстват българи по етническа принадлежност. А най-голямото доказателство за всичко това е шарлатанското поведение на министъра на българите в чужбина Божидар Димитров.\"Като още една илюстрация на дискриминацията на българите в Македония двамата събеседници припомнят за няколкото неуспешни опита да се регистрира сдружението Радко, което е забранено с решение на Конституционния съд. Пред подобен проблем са изправени и македонците в България, на които властите в София не дават разрешение за регистрация на ОМО \"Илинден\"-ПИРИН като политическа партия.\n\nАвтор: Костадин Делимитов, Редактор: Александър Андреев","summary":"Българите в Македония са дискриминирани, а македонската история се изопачава по великосръбски рецепти - това казват двама македонски българи в поредица за малцинствата, която излъчва Македонската редакция на Дойче Веле.","language":"bul"}
{"url":"https://www.dw.com/bg/%D0%BF%D0%B0%D0%BC%D0%B5%D1%82%D1%82%D0%B0-%D0%BD%D0%B0-%D0%B2%D0%B5%D1%89%D0%B8%D1%82%D0%B5/a-6181429","title":"Паметта на вещите","date":null,"text":"Имат ли вещите памет? Някои от онези напълно неодушевени предмети, които са служили някога и сега събират прахта някъде в мазето или на тавана, оцелели случайно от нашата консуматорска „чистофайнщина”, която пълни неуморно боклукчийските кофи или в най-добрия случай сергиите на многобройните битаци? Помнят ли нещо стените на онези обречени стари жилища, които изживяват последните си дни в неравната битка с „итонг”-а, гипсо-картона или стиропора?\n\nСтените са като книга - за онези, които могат да четат\n\nНеведнъж съм си задавал този абсурден въпрос без да намеря досега еднозначен отговор. За повечето съвременни материалисти подобни терзания звучат наивно и дори елементарно, но в живота съществуват примери, които те караш да се размислиш...\n\nБаща ми беше фотограф, ателиерен. При бомбардировките на София през 1943-та студиото му е разрушено до основи, изгаря цялата апаратура и почти целия му фотоархив. В първите месеци след края на войната той купува /на „черната борса”, разбира се/ немски фотоапарат „Роденщок” с обектив на същата фирма.\n\nДо средата на 90-те години, когато камерата прави последното „щрак” в ръцете му, пред нейния обектив вече са преминали стотици хиляди лица, настроения, погледи, флиртове, тоалети, булчински рокли и младоженски костюми, любопитни детски очички и старчески прощавания под мотото: „за спомен”.\n\nДнес „Роденщок”-ът, с пожълтели от неуморната употреба метални части и с поомекнал от десетилетните разтягания мех, почива в спомените си, увит в черното платно, под което някогашните фотографи криеха главата си при снимка. Но колчем погледна и днес обектива му, той като че отново ми намига с неуморния си обтуратор и ми казва: всеки път, когато те поглеждам, споменът е гарантиран! Ти отново си в моята стъклена памет от светлини и сенки!\n\nПамет като че притежават и други неочаквани предмети. Например, стените. Забелязвал съм неведнъж как по вътрешната мазилка на стари къщи са отпечатани историята, вкусовете и халът на фамилията. Дали баданосването е лиро постно или блажно, с каква боя са направени шарките от бояджийския валяк, къде са местата на картините или на семейните снимки, опушен ли е от „пернишката печка” слой на тавана или стопаните тогава вече са минали на нафта или на парно? За тези неща си спомнят стените на старите къщи, които се готвят да поемат пътя към небитието.\n\nМиналото - бледо, но живо\n\nТова обаче далеч не е всичко! Спомени пазят и външните калкани на сградите! Когато минавам по улиците на моята изчезваща вече София, все по-често виждам как оголените тухлените стени на по-старите сгради изплакват „за последно” своите махленски мемоари.\n\nОт празното пространство на съборените вече постройки могат да се видят техните запечатани проекции върху съседските стени, често с останалия стърчащ умивалник в кухнята или зейналите отвори за кюнците към комина. Понякога там се виждат и хартисали рамки на картини и снимки по стените, избледнели надписи от някогашната военна и следвоенна София, почернели останки от покривни греди.\n\nОт пожарищата на бомбардировките през 1943-та, които са се опитали да изтрият паметта от фотоапарата на моя баща.","summary":"Имат ли вещите памет? Помнят ли нещо стените на обречените стари жилища? Какви спомени пазят сградите по улиците на изчезваща вече София? На тези въпроси са посветени блогерските размисли на Георги Папакочев:","language":"bul"}
{"url":"https://www.dnevnik.bg/razvlechenie/2011/12/15/1445544_udi_alun_roman_polanski_i_lars_fon_trier_uspehi_pod/","title":"Уди Алън, Роман Полански и Ларс фон Триер - успехи под сянката на скандали","date":null,"text":"Тази година Роман Полански, Уди Алън и Ларс фон Триер представиха нови филми, всеки един от които беше последван както от позитивни отзиви от критиката, така и от постоянно напомняне на често шокиращите детайли от живота им извън киното, отбелязва сайтът Flavorwire.\n\nОсъждането на Роман Полански за секс с малолетна през 1977 г. заема място в почти всяко ревю, което излиза покрай негов нов филм, включително The Ghost Writer (2010), съвпаднал с внезапно подновеното дело срещу носителя на \"Оскар\", и новият Carnage, развиващ се в Бруклин, но заснет в Париж, поради забраната на режисьора да стъпва в САЩ.\n\nПодобен е случаят и с Уди Алън, женен от 1997 г. за 30 години по-младата от него Сун-И Превин, осиновена от предишната му Миа Фароу на 8-годишна възраст. Изгонването на Ларс фон Триер от Кан заради нацистките му шеги стои неизменно до всички новики около \"Меланхолия\".\n\nДали е възможно да обичаш филма без да харесваш режисьора, да бъде разделен творецът от творбата? Според Flavorwire въпреки престъплението на Полански, продукции като \"Китайски квартал\", \"Бебето на Розмари\" и \"Отвращение\" остават някои от най-великите в киното и репутацията им не бива да страда заради тази създателя им.\n\n© null, Reuters Роман Полански\n\n\"Може ли да разделим изкуството от създателя му? Да, напълно\", казва американският писател и журналист Джей Парини пред сайта NPR. \"Има много, всъщност твърде много, примери за големи артисти, които са правили ужасни неща като хора и са наранявали най-близките си. Но публиката прави разликата – никой не си казва \"Не трябва да се възхищавам на тази картина на Пикасо, тъй като той е изневерял на жените си и е биел сина си. Да бъдеш артист няма нищо общо с личния ти живот. Както прекрасни хора са ужасни поети, художници или режисьори, така и много зли хора са гениални в изкуството си.\"\n\n\"Пианистът\" е най-добрият филм, отразявал някога Холокоста, а никой освен Полански не предава на екран толкова убедително човешката агония и параноя\", пише сайтът The Daily Beast. \"Но неговият живот далеч не е толкова бляскав. Когато беше изправен пред възможността да бъде осъден, той използва връзките си и избяга. Има много въпроси около процеса, включително възможността за политически мотиви за задържането и дали трябва да се случва, при положение, че самото момиче публично му прости. Полански остава гениален режисьор, но вече никога няма да мога да гледам негов филм без да си мисля за случая.\"\n\n© Reuters Ларс фон Триер\n\nСпоред в. \"Ню Йорк таймс\" вниманието към режисьорите е твърде голямо в днешни дни и човек може единствено да подходи с носталгия към дните, когато те са били просто наемници, вместо обожавани личности, които могат да говорят каквото си поискат.\n\nИ докато по-рано тази година Полански каза пред в. \"Монд\", че съжалява за случилото се вече 34 години, Уди Алън, който тази година представи \"Полунощ в Париж\" не проявява особена самокритика. \"Това, което се случи с брака ми беше всъщност късмет, връзката ми с Миа Фароу трябваше да приключи много по-рано\", казва режисьорът пред сп. \"Венити феър\". След скандала в Кан, Ларс фон Триер пък обяви, че се отказва от публични изяви, поради невъзможността си да се изказва недвусмислено.\n\nВъпреки че сянката на скандалите около тях продължава да следва всяка тяхна стъпка, в нито един от случаите те не са навредили на кариерите им.","summary":"Новите филми на Уди Алън, Роман Полански и Ларс фон Триер очаквано бяха съпътствани с успех, но всички реакции неминуемо са свързани и със събитията в личния им живот.","language":"bul"}
{"url":"https://www.dw.com/bg/%D0%B1%D0%B5%D0%BB%D0%B5%D0%BD%D0%B5-%D0%B2%D0%BE%D0%BD%D0%B8/a-6362483","title":"Белене вони! | Новини и анализи от България | DW | 21.12.2010","date":null,"text":"Един от най-големите енергийни доставчици за Великобритания, който иска да построи половин дузина ядрени реактори в Обединеното кралство, е помогнал за разработването на един български проект, който е бил \"преследван от постоянни сериозни опасения за сигурността\", пише в. \"Гардиън\", като се позовава на американски дипломатически доклади, разпространени от сайта Уикилийкс.\n\nГерманската фирма ЕрВеЕ (RWE), която доставя електроенергия и газ на 6,7 млн. британски потребители, купува 49-процентов дял в проекта през декември 2008 г. и се оттегля като стратегически партньор през октомври 2009 година. Компанията заявява, че решението й да се оттегли от проблемния проект на стойност 7 млрд. евро се дължи на факта, че \"финансирането може да не бъде финализирано в рамките на договорения период\" и че \"въпросите на сигурността не са фактор\".\n\nНо участието й в такъв очевидно компрометиран проект, който според дипломатите \"вонял на съмнителни сделки\" още преди ЕрВеЕ да купи 49-те процента, би могло да навреди на репутацията й по отношение на безопасността и да хвърли сянка на съмнение върху преценката й при подбора на партньори.\n\nЕрВеЕ заявява, че спазва стриктни стандарти на безопасност и критерии и че при всеки проект, в който участва, сигурността е главният приоритет. Причината да се оттегли от проекта Белене е, че поради международната икономическа и финансова криза финансирането на проекта не могло да бъде изяснено в съответния срок. ЕрВеЕ е предупредила българските си партньори за трудностите с финансирането още на ранен етап.\n\nДипломатическият доклад твърди, че въпреки старанията й, самоувереността на ЕрВеЕ по отношение на Белене се е превърнала в съмнения само за седмици. Цитирани са информатори, които твърдят, че е имало \"трескаво бързане\" да се започне строителството, така че проектът да задържи ЕрВеЕ. Компанията от своя страна казала, че няма да предостави финансиране, докато не види, че \"първият бетон се излива\". Експерти по проекта неофициално изразявали \"сериозни опасения\", че ако практиките за безопасност продължават да бъдат пренебрегвани, \"това може да представлява огромен риск\" . Твърди се още, че ЕрВеЕ била държана \"на тъмно\" по повечето технически проблеми на терена, въпреки че според предишна грама компанията още през февруари поискала да бъдат преразгледани всички свързани с Белене споразумения.\n\nЗа Белене се говори все по-често ''под сурдинка''\n\nСъщата грама от февруари 2009 г. докладва, че ЕрВеЕ се тревожи от липсата на прозрачност, както и от необходимостта да се работи с \"Атомстройекспорт\". Приблизително по същото време се съобщава, че ЕрВеЕ преговаря с редица европейски енергийни групи, сред които белгийската \"Електрабел\", за да намали дела си, но не намерила купувач.\n\nЕрВеЕ осъзнава, че съвместната работа с руски и български компании в енергийния сектор е \"отровна комбинация\", се казва в документа. В него се твърди също, че когато българите говорят за централата в Белене, все по-често го правят под сурдинка. Неизбежно се споменават проблеми със забавянето и с финансирането, непрозрачни пазарлъци и съмнителни сделки, руско влияние и интереси на политици с дебели връзки.","summary":"Белене вони на съмнителни сделки, пише британският в. \"Гардиън\". Изданието цитира американски дипломатически доклади, разпространени от Уикилийкс, според които проектът е \"преследван от сериозни опасения за сигурността\".","language":"bul"}
{"url":"https://www.dnevnik.bg/biznes/2002/09/18/130605_horata_v_gradovete_piiat_poveche_bira/","title":"Хората в градовете пият повече бира","date":null,"text":"Трима от четирима българи, живеещи в градовете, пият бира. Това показват данните на агенция \"Маркет тест\" от представително изследване TGI (Target Group Index) сред градското население над 18 години. Данните са за периода март-юни.\n\nДве трети от пиещите бира правят това поне веднъж седмично. Според изпитото количество потребителите се разделят на редовни, средни и леки консуматори, като съотношението между тях е 20:20:60. В същото време количествата, употребени от тези групи, са в съотношение 70:18:12, т.е. 20% от потребителите са изпили 70% от бирата. Редовните консуматори на бира са мъже (80%) под 45-годишна възраст (70%).\n\n\"Най-младата\" марка бира у нас е \"Амстел\", тъй като всеки трети, купуващ я най-често, е под 24 години, сочат данните от изследването. Освен това \"Амстел\" заедно с \"Леденика\" са единствените марки, които жените консумират повече от мъжете.\n\nОт гледна точка на географското разпределение почти всички марки бира са с ясно изразен регионален характер - \"Ариана\" води в София, \"Болярка\" във Велико Търново, \"Леденика\" в Северозападна България. Дори \"глобалните\" марки \"Каменица\" и \"Загорка\" са най-търсени съответно в Пловдивско и Старозагорско.\n\nВъпрос какъв друг алкохол пият потребителите на бирените марки показва, че е много вероятно пиещите \"Каменица\" да пият по-често джин, докато консуматорите на \"Загорка\" предпочитат уиски и вино. Любителите на \"Ариана\" пък се отличават с висок индекс на редовната употреба на ракия.\n\nЛюбопитен факт е, че над половината от редовните клиенти на \"Амстел\", които пият бирата вкъщи, притежават мобилен телефон, а всеки трети е интернет потребител. Сред консуматорите на \"Амстел\" има най-много притежатели на дебитни карти. Другите \"технологични\" марки са \"Каменица\" и \"Загорка\", като интернет потребителите са малко повече при \"Загорка\".\n\nПроучването показва, че най-много телевизия гледат редовните потребители на \"Ариана\", а тези на \"Загорка\" слушат повече радио и четат повече месечни списания от останалите.\n\nОсвен това \"Леденика\", \"Ариана\" и \"Пирин\" се предпочитат от традиционалистите, а \"модерните\" марки са \"Астика\", \"Амстел\", \"Загорка\" и \"Каменица\"\n\nТрадиционалистите смятат, че \"мястото на жената е вкъщи\", а освен това \"се страхуват от компютрите\", докато модерните \"често купуват козметика и парфюмерия\" и редовно ползват интернет.\n\nЕжемесечното изследване TGI, което се провежда от \"Маркет тест\", съдържа почти цялата необходима информация относно потребителите на над 200 продукта и услуги, марките на стоките в различните категории, всички значими медии, изчерпателна демографска информация и над 260 твърдения за определяне на начина на живот. Цялата информация се анализира чрез специализиран софтуер. Изследването се провежда в 40 страни при спазването на строго определени стандарти.","summary":"Най-редовните потребители са мъже до 45 години, които се делят на \"традиционалисти\" и \"модерни\"","language":"bul"}
{"url":"https://www.dnes.bg/notifikacii/2017/12/05/s-messenger-kids-zukyrbyrg-zaribiava-i-decata.361334","title":"С Messenger Kids Зукърбърг зарибява и децата","date":null,"text":"Най-голямата в света социална мрежа Facebook Inc представи засега само в САЩ за първи път услуга, специално насочена към деца. Акаунтите в Messenger Kids могат да бъдат създавани само от родителите и те трябва да добавят всеки отделен нов контакт, обяви Facebook в понеделник. Самата услуга е насочена към деца на възраст между 6 и 13 години.\n\nFacebook обикновено изисква потребителите му да са на възраст над 13 години, но новото приложение очевидно е шанс да се постигне бранд лоялност и от потребители под тази възраст във време, в което конкуренцията от страната на тийнейджъри, ползващи друуги услуги, като Snapchat, расте, коментира Ройтерс.\n\nВ приложението няма да се пускат реклами, а данните на потребителите няма да се обработват с рекламни цели, заяви компанията от Менло Парк.\n\nСпоред американските закони за защита на децата онлайн услуги като Facebook не могат да предлагат на потребители на възраст под 13 години стандартната си версия без специални механизми за контрол. В практиката обаче е доказано, че много малки деца успяват да заобиколят забраната, като въведат погрешни дати за раждане и по този начин се излагат на различни опасности. Самата Facebook цитира анкета, според която 80 на сто от децата на възраст между 8 и 13 години биха започнали да ползват социални мрежи.\n\nОнлайн услугите, които рискуват да си навлекат сериозни проблеми от страна на Федералната търговска комисия (FTC) в САЩ, ако не защитават малолетните на своите платформи, усилено разработват специални правила и услуги за тях. Но това не решава всички проблеми. Така например видеоплатформата YouTube на Google наскоро установи, че услугата ѝ за деца съдържа не само детско съдържание.\n\nВ Messenger Kids Facebook налага различни предпазни мерки. Така например само родителите трябва да се идентифицират с паролата си за Facebook, за да създадат акаунт за децата си. Ако деца искат да се добавят взаимно като контакти, това трябва да бъде одобрено от родителите и от двете страни, заяви продуктовият мениджър Лорън Чен. Децата не могат да трият нищо в Messenger Kids, същевременно обаче родителите нямат достъп до съдържанието на разговорите в своите собствени устройства.\n\nЗасега няма механизъм за прехвърляне на данните във версията за възрастни на Messenger при достигане на възраст от 13 години, а според Facebook от автоматично копиране няма смисъл, казва Чен.\n\nВече има редица други приложения, които децата могат да използват с родителско съгласие, а децата могат да комуникират помежду си чрез текстови съобщения на мобилни телефони. Facebook пояснява, че според редица изследвания малките деца вече използват технологиите регулярно, но чрез приложения, пригодени за тийнейджъри и възрастни, които предизвикват безпокойство сред родителите, че децата им могат да комуникират с непознати.\n\n„Налице е наистина празно пространство на пазара за приложения за съобщения за деца, които да дават контрол и на родителите\", заяви говорителката на Facebook Лорън Свенсон. „Ще видим как децата ще го използват и това ще ни позволи да добавяме актуализации в бъдещи версии, ако е необходимо\", пояснява тя.\n\nПускането на приложението в понеделник се приема като тест, тъй като досега е налице само в САЩ и само за операционната система iOS на Apple. Приложението е било разработвано в продължение на 18 месеца, казва Свенсон.\n\nFacebook обяви, че се е консултирала с 1200 родители както и със специалисти по онлайн сигурност и развитие на детето, включително от Националната асоциация за родители и учители, Центъра за емоционално разузнаване в Йейл, Центъра за медии и детско здраве и др.\n\nПовече технологични новини четете в Investor.bg","summary":"Услугата е за деца на възраст между 6 и 13 години | Dnes.bg","language":"bul"}
{"url":"https://www.dw.com/bg/%D1%82%D0%BE%D0%B2%D0%B0-%D0%BC%D0%BD%D0%BE%D0%B3%D0%BE-%D1%89%D0%B5-%D0%B2%D0%B8-%D0%B8%D0%B7%D0%BD%D0%B5%D0%BD%D0%B0%D0%B4%D0%B0-%D1%87%D0%B0%D1%81%D1%82-10/a-4495558","title":"Това много ще ви изненада - част 10","date":null,"text":"Сигурно сте чували от баба си, че морковите са полезни за зрението. Само че това изобщо не е вярно. Да, морковите съдържат каротин, един от главните източници на витамин А. Витамин А пък, да, е важен, за да могат хората да виждат по-добре в полумрака. (При пълен мрак никой нищо не вижда - нито с витамини, нито без.)\n\nНо това е единствената косвена връзка между морковите и зрението. При това изобщо няма нужда да се тъпчете допълнително с моркови, за да виждате по-добре в полумрака. Нормалната храна, която поема всеки човек, съдържа достатъчно витамин А.\n\nСъздателите на Гугъл твърдят, че търсачката работи много екологично\n\nДа миеш съдове на ръка е много екологично?\n\nПриродозащитниците често атакуват съдомиялните машини, защото хабели много ток и вода. Учени от университета в Бон решиха наскоро да направят експеримент и поканиха хора от най-различни нации да мият съдове на ръка.\n\nЗа измиването на посуда от 140 елемента (чинии, чаши и прибори) германските участници в експеримента изразходваха средно по 46 литра вода, докато на испанците и португалците им трябваха цели 170 литра. А един от участниците (учените не съобщават националността му) изхаби за измиването на съдовете невъобразимите 447 литра - тоест, колкото за напълването на четири вани! Но дори най-икономичните съдомиячи не могат да се мерят с модерните съдомиялни машини, които за същите 140 елемента изразходват само 15 литра вода.\n\nДаже когато в сметката се добави изхарченият ток по време на миенето и всички други разходи по производството на съдомиялната машина, тя пак запазва огромна екологическа преднина пред миенето на ръка.\n\nМорковите - полезни за зрението? Това е поредната заблуда\n\nЕдно търсене в Гугъл - цял час на светло?\n\nОще една мания на природозащитниците. Всяко отделно търсене в Гугъл хабяло толкова електричество, колкото е необходимо за крушка от 60 вата, която свети цял чяс, твърдят те. А според британския Таймс, това електричество е достатъчно да се направи цяла кана с горещ чай - едно много британско сравнение, няма спор.\n\nС други думи, всеки от нас, който от мързел или за забава пуска час по час търсачката без да си дава сметка, натоварва хиляди сървъри, гълтащи ток като лами. Фирмата Гугъл не дава данни колко енергия отива за едно търсене, но непрекъснато повтаря, че работи много екологично. Какво показва изчислението на независими експерти? Търсенето в Гугъл продължава 0,2 секунди, а в него участват до хиляда отделни компютъра. Разходът на енергия е 0,0003 киловатчаса. Прочутата 60-ватова крушка с нагряваща се жичка (която, апропо, скоро ще изчезне по волята на ЕС) може да свети с това електричество едва 18 секунди. Разбира се, това не променя изумителния факт, че повечето държави по света изразходват по-малко енергия от фирмата Гугъл.","summary":"Предлагаме Ви десетата част от поредицата ни \"Популярни заблуди - това много ще ви изненада\". В нея ви разказваме за стотици популярни уж-факти, които обаче се оказват най-обикновена заблуда.","language":"bul"}
{"url":"https://www.dw.com/bg/%D0%BD%D0%B0%D1%88%D0%B8%D1%82%D0%B5-%D0%BF%D0%BE%D0%BB%D0%B8%D1%82%D0%B8%D1%86%D0%B8-%D1%81%D0%B5-%D0%BF%D1%80%D0%BE%D0%B2%D0%B0%D0%BB%D0%B8%D1%85%D0%B0/a-18699368","title":"′′Нашите политици се провалиха′′","date":null,"text":"Близо 100 000 души се събраха в неделя (6.09.) на протест в молдовската столица Кишинев. Техните настоявания бяха съвсем конкретни: те искаха оставката на президента и правителството, предсрочни парламентарни избори, както и разследване на аферата с изчезването на един милиард долара от банковата система на страната. Демонстрантите настояваха също така в бъдеще държавният глава да бъде избиран в преки избори, а не чрез задкулисни игри в парламента.\n\nМнозина молдовци виждат спасение в бившата министърка на образованието Мая Санду. В свое послание към демонстрантите тя подчерта, че молдовската политическа сцена е \"арена на властови игрички на различни личности, които се разпореждат с ресурсите на страната така, както им е угодно\". Според Санду, този вид политика изключва напълно участието на населението в политическия живот. \"Само гражданското общество може да прекрати това положение и да направи Молдова отново достойна европейска страна\", изтъква тя.\n\nОще през лятото на 2015 година, когато името ѝ се спрягаше за премиерския пост на Молдова, проевропейските партии от управляващата коалиция ѝ обърнаха гръб, след като тя заяви, че Молдова се управлява от олигарси.\n\nЛипса на воля за реформи\n\nМинистър-председателят Валериу Стрелец също реагира на настояванията на демонстрантите: той щял да анализира исканията им и имал готовност за \"конструктивен диалог\". Същевременно премиерът предупреди молдовците, че продължаването на политическата нестабилност може да накара международните кредитори и най-вече МВФ да прекратят помощите за страната. А това би било фатално, защото Молдова отдавна е на ръба на банкрута и е спешно зависима от финансова подкрепа.\n\nОфициално новата проевропейска коалиция в Кишинев продължава да преследва целта за европейска интеграция. Тя възнамерява да осъществи споразумението за асоцииране с ЕС през идните две години. Външната министърка Наталия Герман дори обяви, че Молдова ще внесе молба за присъединителни преговори с Европейския съюз още през тази година. Вътрешнополитическото развитие на страната обаче в никакъв случай не потвърждава тази проевропейска посока. Най-важните политически актьори нямат особено желание да променят сегашното статукво. Те не проявяват воля за провеждане на така необходимите реформи в сферите на правосъдието и борбата срещу корупцията.\n\nВ интервю за Дойче Веле бившият премиер Юрие Лянка подчертава, че политическият елит в Молдова напълно се е провалил. \"За съжаление, след изборите през есента на 2014 ние не се възползвахме от проевропейския вот. Вместо това страната ни върви назад\", казва той и допълва: \"Повечето молдовци изгубиха доверие в политиката и свързаните с нея надежди. Но това съвсем не е случайно.\"\n\nСпоред бившия премиер, международните връзки на Молдова също са станали жертва на политическата стагнация. \"Ние загубихме доверието на Германия\", казва Лянка и допълва, че става въпрос не само за контактите на политическо ниво, но и за икономическото и техническо сътрудничество между Берлин и Кишинев.\n\nВ застой са и отношенията между Кишинев и Букурещ. Излиза, че перспективите за бъдещо пълноправно членство на Молдова в ЕС са доста мрачни. И това надали скоро ще се промени. На фона на продължаващата политическа нестабилност, икономическия и финансов колапс и сложната геополитическа ситуация покрай войната в съседна Украйна, надеждите не са особено големи.","summary":"Молдова е на ръба на фалита, а изгледите за скорошно членство в ЕС са доста мрачни. Нищо чудно, че молдовците нямат доверие в управляващите. В неделя близо 100 000 души излязоха на протест срещу политическия елит.","language":"bul"}
{"url":"https://www.dw.com/bg/%D0%BC%D1%8E%D1%81%D1%8E%D0%BB%D0%BC%D0%B0%D0%BD%D0%B8%D1%82%D0%B5-%D1%81%D0%B0-%D0%BD%D0%B0-%D0%BC%D1%83%D1%88%D0%BA%D0%B0/a-17025764","title":"Мюсюлманите са на мушка","date":null,"text":"„Нападана съм няколко пъти. Били са ме с юмруци, заплювали са ме, блъскали са ме” – разказва една жена. Друга жертва имала сходни изживявания: „Брутално ме удряха по главата, а после, пред очите на мъжа ми и на сина, ме събориха на земята. А бях бременна в шестия месец.”\n\nЖената със забрадка разказва за мъките си в едно видео, което е качено на сайта Tell Mama в интернет. Британската организация, която си е избрала запомнящото се име „Разкажи на мама”, регистрира ислямофобски атаки по улиците или в интернет. Всъщност „мама” е съкращение от дългото име на организация: Бюро за регистриране на антиислямски атаки. Жертвите могат да подават сигнали по телефона, с есемес или в интернет.\n\nПорталът, в който работят доброволци, за година и половина е получил 1 200 сигнала. Директорът Фиаз Мугха обяснява, че повечето атаки са виртуални: във Фейсбук, Туитър, други социални мрежи и другаде в интернет. Много често жени със забрадки и изобщо хора, които приличат на мюсюлмани, си навличат агресия и обиди от потребителите. Стига се дори до смъртни заплахи.\n\nФиаз Мугха от инициативата Tell Mama\n\nВъв виртуалното пространство добре организирано се разпространяват антиислямски призиви. Зад тях стоят всевъзможни расисти, ислямофоби или неофашисти. Специално в Англия особено активни са членовете на ултрадясната „Английска лига за отбрана”.\n\nАтаките срещу мюсюлмани зачестяват и във Франция. През юни двама мъже тежко малтретираха една бременна мюсюлманка, след което избухнаха многодневни безредици с участието на стотици млади мюсюлмани.\n\nФренската правозащитничка Елза Рай обвинява политиците в страната и в цяла Европа, че си затварят очите пред антиислямските предразсъдъци. Острата дискусия около забраната на бурките във Франция също нагнети допълнително напрежението.\n\nВ рамките на ЕС антиислямските настроения очевидно са най-силни тъкмо във Великобритания и Франция. Само шест държави от Евросъюза водят точна статистика за атаките срещу мюсюлмани, останалите (в това число и България) просто ги включват в листата на престъпленията поради омраза, където влизат още хомофобските или антисемитските насилия.\n\nСкрийншот на сайта на Tell mama\n\nСпоред правозащитници, европейците трябва да изострят вниманието си към престъпленията, предизвикани от ислямофобия, и да започнат да водят отделна статистика за тях. Такава засега няма и в Германия. Специалисти по криманилистика смятат, че страната трябва да въведе специална статистика за актовете на насилие срещу мюсюлмани, каквато има за насилията и агресията срещу евреи. А контраразунаването установява, че през последните години значително нараства ислямофобията сред ултрадесните в Германия.\n\nУлтрадесните във Великобритания вече са не толкова антисемити, колкото ислямофоби, твърди и Фиаз Мугха. Неговата организация Tell Mama предполага, че повечето жертви на ислямофобско насилие дори не се оплакват. Същата тенденция се забелязва и в други страни от Евросъюза. А това е проблем, защото властите нямат представа за мащаба на проблема.\n\nАвтор: Б. Ригерт/А. Андреев; Редактор: Е. Лилов","summary":"В цяла Европа се увеличава броят на ислямофобските насилия и агресиите срещу мюсюлмани. Политиците засега остават пасивни.","language":"bul"}
{"url":"https://www.dw.com/bg/%D0%B8%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5-%D1%81%D0%BC%D0%B0%D1%80%D1%82%D1%84%D0%BE%D0%BD%D1%8A%D1%82-%D0%BF%D0%BE%D0%B1%D0%BE%D0%BB%D1%8F%D0%B2%D0%B0-%D1%82%D0%B8%D0%B9%D0%BD%D0%B5%D0%B9%D0%B4%D0%B6%D1%8A%D1%80%D0%B8%D1%82%D0%B5/a-42813204","title":"Изследване: Смартфонът поболява тийнейджърите","date":null,"text":"Изследването е поръчано от здравната каса DAK и университетската клиника в Хамбург. За целта са били интервюирани 1001 момчета и момичета на възраст от 12 до 17 години. Проучването е представително за цяла Германия.\n\n\"Резултатите са много тревожни\", заяви шефът на касата Андреас Щорм при представянето им в Берлин. Те показват, че 2,6 процента от германските тийнейджъри живеят в зависимост от социалните медии. А последиците от това за младите хора са: недоспиване, бягство от реалността и стрес с родителите, казват социолозите.\n\nСмята се, че младият човек е развил зависимост към социалните медии, когато постоянно мисли за приятелите си в мрежата, включително докато е на училище или на занятия в рамките на професионалното си обучение. В същото време той започва да проявява раздразнителност и безпокойство, ако например мобилният му телефон не е близо до него. А когато тийнейджърите вече не са в състояние да ограничават времето, прекарвано от тях в социалните мрежи, тогава те губят окончателно и контрола, посочват изследователите.\n\nВсичко това води до промени в поведението им: децата и младежите губят интерес и могат да спрат да се занимават, например с хобито си; започват да лъжат относно времето, прекарвано от тях в социалните мрежи; рискуват да изгубят приятелите си; влошават успеха си в училище или шансовете си за бъдеща кариера в името на това да са винаги в мрежата.\n\nВ огромното си мнозинство (85%) децата и младежите прекарват средно по около 3 часа дневно в социалните мрежи - момичетата малко повече от момчетата, съответно по 182 и 151 минути, показва проучването. Абитуриентите пък чатят по-рядко от по-малките им връстници, които са средно по 207 минути дневно онлайн. Най-много млади хора използват WhаtsApp (66%), пред Instagram (14%), Snapchat (9%) и Facebook - едва 2 процента от подрастващите.\n\nПри не малко деца и младежи смартфонът води до пристрастяване и болестна зависимост\n\nНа тази основа често възниква напрежение между родителите и децата. Шест процента от анкетираните са посочили, че това се случва доста често, а при 16 процента също възникват конфликти с родителите, но по-рядко. Резултатите отчитат една ясна тенденция: колкото по-малки са децата, толкова по-често се стига до караници с родителите. Затова 14 процента от 12 до 13-годишните често се крият, когато са в социалните мрежи.\n\nВсеки пети от анкетираните млади хора на възраст между 12 и 17 години е посочил, че не си доспива, защото прекарва повече време в интернет. А при 6 процента от тях това дори се случва често или много често. Тук се очертава обратната зависимост: по-големите деца по-често не си доспиват заради социалните мрежи.\n\nСклонност към депресивно поведение изследователите са установили у 8 процента от анкетираните младежи. А всеки трети от тях дори проявява склонност към проблематично използване на социалните медии.\n\nМоже ли да се направи нещо?\n\nРодителите, учителите и другите възрастни могат да противодействат, търди Андреас Щорм от DAK. По думите му, най-важното е да се намери балансът между реалния и виртуалния свят, между времето онлайн и офлайн. Виртуалното в никой случай не бива да надделява над реалното.\n\nВ тази връзка експертите препоръчват да се правят паузи в ползването на социалните медии. И още нещо е много важно - родителите и преподавателите в училище да обръщат внимание на младите хора не само върху възможностите на съвременния дигитален свят, но и на рисковете, които той крие за тях.","summary":"Родителите и учителите отдавна го знаят, но сега и изследване на една от големите здравни каси в Германия го доказва: безспирното чатене, постване и лайкване при тийнейджърите води до пристраствяне и болестна зависимост.","language":"bul"}
{"url":"https://www.dw.com/bg/%D1%81%D0%B8%D0%BB%D0%BD%D0%B0-%D1%80%D1%83%D1%81%D0%B8%D1%8F-%D1%81%D0%BB%D0%B0%D0%B1%D0%B0-%D1%80%D1%83%D1%81%D0%B8%D1%8F/a-36976144","title":"Силна Русия, слаба Русия","date":null,"text":"На пръв поглед 2016 изглежда като една много успешна година за руския президент Владимир Путин. Автократът в Кремъл сякаш спечели важни точки във всички ключови сюжети от годината: Сирия, Турция, Брекзит, бежанската криза, Доналд Тръмп. Но нека не прибързваме с изводите. Вярно всъщност е друго: новата глобална значимост на Русия и нейното могъщество силно се преувеличават.\n\nСилата на Русия = слабостта на Запада\n\nПрез 2016 година Русия успя да покаже мускули в Сирия поради една-единствена причина: през последните години Западът, и най-вече САЩ, не пожелаха да поемат някакъв значим ангажимент за мира там. След като интервенциите претърпяха фиаско в Афганистан, в Ирак и в Либия, президентът на САЩ Барак Обама си наложи въздържание по отношение на Сирия.\n\nИ понеже Обама не пожела да се намеси срещу Асад, в онзи конфликтен регион възникна вакуум, който Путин съумя да използва в своя изгода: с не кой знае колко мащабна операция по въздуха и с вероятното участие на специални сили в сухоземните операции, заедно с Иран през 2015-2016 година Русия успя да стабилизира режима на Асад и му помогна да си върне контрола в територии в Сирия, които преди това беше загубил. Съмнително е обаче дали Русия има достатъчно военна мощ да продължи успешно битката срещу „Ислямска държава”.\n\nНа Русия ѝ липсва и икономическата мощ, необходима, за да изправи на крака разрушената от войната Сирия. Ужасяващите жестокости, извършени срещу цивилното население, засенчват факта, че Русия изобщо няма дългосрочна стратегия в Сирия. И тук, и в Източна Украйна се видя, че Кремъл може само едно: да изнася насилие и война. Колкото и да претендира за свои собствени „зони на влияние”, Русия няма нито политическата, нито икономическата сила да установи там някакъв ред, ориентиран към бъдещето.\n\nКремъл определено има изгода от Брекзита, който постави една голяма въпросителна над ЕС. Избирането на Доналд Тръмп за президент на САЩ също беше много добра новина за Владимир Путин, защото Хилари Клинтън, с която са върли врагове, щеше да бъде истинско предизвикателство за Русия. Независимо от всичко това обаче изобщо не е ясно дали Брекзитът и Доналд Тръмп наистина ще се окажат полезни за руската политика.\n\nКремъл страда от международно-политическа грандомания, но икономически Русия си остава една слаба страна: и през 2016 година икономиката ѝ продължи да се свива, а реалните доходи на хората – да спадат. Все по-широко се отваря ножицата между бедните и богатите. Руската икономика си остава зависима от износа на петрол, а там цените се запазват трайно ниски. Руската промишленост изпитва нужда от иновационни енергии и от капитал, докато руският капитал продължава масово да бяга в чужбина. Всички опити за някаква модернизация през последните години злощастно се провалиха. Икономически реформи не могат да се очакват и през 2017, защото Кремъл ще гледа да избягва всякакви политически сътресения преди президентските избори през март 2018. С други думи: и през следващите години ще продължи икономическата стагнация, ако не и икономическото пропадане на Русия – освен ако цената на петрола неочаквано не достигне рекордни стойности.\n\nА на пръв поглед всичко е под контрол\n\nНа пръв поглед Кремъл контролира политически цялата страна: малцината опозиционери, гражданските организации и свободните медии бяха подложени на репресии от органите за сигурност и изтикани в периферията на обществото. На населението също не му е до протести. Ниската избирателна активност на парламентарните избори през септември, най-вече в големите градове, добре онагледява политическата апатия. Но ако един ден се стигне до социални, икономически или политически сътресения, властническата система марка „Путин” бързо може да изгуби подкрепа. Още повече, че и днес доверието към руското чиновничество е твърде ниско – заради корупцията и лошото управление.\n\nС други думи, Путинова Русия не навлиза в новата година, преизпълнена с някакви нови сили. Също както САЩ, Европа, Турция, Япония, Китай или Бразилия, и Русия е изправена пред сериозни предизвикателства през 2017.\n\nТъй че Кремъл няма особен повод да триумфира.","summary":"Показа ли Русия своята мощ през 2016? Така изглежда, но само на повърхността. Фактите говорят за друго, твърди в анализа си ръководителят на руската редакция на ДВ Инго Мантойфел.","language":"bul"}
{"url":"https://www.dnevnik.bg/print/arhiv_pari/2002/07/01/1565816_toi_e_obviniavan_za_schetovodni_izmami_v_kompaniiata/","title":"Той е обвиняван за счетоводни измами в компанията Halliburton","date":null,"text":"Той попадна в центъра на широкорекламиран процес. Обвиняван е, че подвел инвеститорите по време на престоя си като изпълнителен директор на енергийната компания Halliburton. С помощта на счетоводната компания Arthur Andersen Чейни декларирал неправомерно високи приходи и печалби. Той отчел приходи от строителен проект, от който всъщност в Halliburton не влезли никакви пари.Комисията по ценни книжа вече разследва обвиненията, но Белият дом бързо ги отхвърли като \"безпочвени\". Компанията пък твърди, че искът е просто един честен и легитимен диспут върху счетоводните практики. Запознатите с дейността на Halliburton твърдят, че Чейни не е участвал в спорните проекти.Но въпреки това искът е твърде смущаващ за вицепрезидента и за цялата администрация на Буш.Самият президент също бе въвлечен в обвинения за съмнителни финансови трансакции в петролна компания, на която той бил шеф през 80-те години. Но ролята на Чейни в Halliburton отвори нов фронт за атаки срещу Белия дом за \"двойни стандарти\".Под натиск да направи нещо срещу вълната от корпоративни скандали в САЩ Буш представи нов план на Уолстрийт. Но в речта му липсваха някакви специални регулаторни и правни предложения. Буш насочи вниманието си върху отговорностите на изпълнителните директори, които определяли \"етичната посока на своите компании\".Дискомфортът на Чейни стана още по-голям през миналата седмица, когато в Интернет бе пуснат промоционен клип, в който вицепрезидентът хвали низвергнатата сега счетоводна компания Andersen. Едно от нещата, които харесвам в тях, е, че винаги получавам добър съвет и добър одит, казва той в рекламата. Arthur Andersen бе компанията одитор на фалиралия гигант Enron.Има голяма ирония във факта, че корпоративното минало на Чейни е обект на притеснение за Белия дом. Когато бе избран за заместник на Буш през 2000 г., успешният му престой начело на печеливша енергийна компания в края на 90-те г. бе доказателство за множеството му таланти. Той прибави успехите си в частния сектор към обществената си кариера, която го изведе от Конгреса до министър на отбраната по време на войната в Залива при първия президент Буш.Администрацията на втория президент Буш широко рекламира бизнесстила и харвардското образование на Чейни. Той е почти сигурно най-влиятелният вицепрезидент в историята на САЩ и отпечатъците му са навсякъде. Неговото modus operandi е винаги да използва властта си извън вниманието на обществото. Няколко от водещите фигури в администрацията - най-вече финансовият министър Пол О'Нийл, който е бивш негов колега и личен приятел, дължат постовете си на него.Вицепрезидентът бе човекът, който изготви енергийната политика на администрацията на Буш през миналата година. Той направи това по характерен начин - главно чрез лични срещи с корпоративни лидери на енергийни компании, които той все още отказва да разкрие.На 11 септември, когато президентът бе изведен от Вашингтон, Чейни взе критично важни решения и препоръки зад кулисите. Той посъветва Буш да не се завръща в столицата. Чейни призова американците да запазят нивото на потреблението си.Надявам се американският народ да заяви, че има голямо доверие в страната си, в нейната икономика и да не позволи станалото по никакъв начин да засегне нормалното ниво на икономическата му активност, заяви тогава Чейни.Когато в екипа по външна политика най-сетне изгладиха различията си по въпроса за Близкия изток през миналия месец, се оказа, че Чейни е надделял с идеята си, че Ясер Арафат трябва ди си отиде, преди САЩ да се ангажират с някакъв мирен процес. Самият Чейни не присъстваше в Белия дом, когато Буш обяви този план.Също така е трудно да се забрави как Чейни получи вицепрезидентския пост. Той бе помолен от Буш да намери най-подходящия кандидат. След известно време Чейни реши, че самият той е най-подходящият за тази работа.Накратко казано, Чейни не демонстрира много желание за водене на открита политика. Поведението му се дължи на вярата, че само неколцина трябва да знаят какво върши той.Пред лицето на скандала само няколко корпоративни лидери имат този лукс. Способностите на Чейни винаги да остава в сянка ще бъдат подложени на изпитание в близките седмици. .","summary":"ДИК Чейни вече веднъж е имал проблеми със закона. Като младеж той бил хванат да лови риба извън сезона и трябвало да плати глоба. През миналата седмица политическите опоненти на вицепрезидента на САЩ потриваха доволно ръце, тъй като мислеха, че най-сетне са го хванали натясно. Изведнъж Чейни се оказа в опасни води.","language":"bul"}
{"url":"https://www.dnevnik.bg/bulgaria/2017/04/21/2957560_spored_evropeiski_eksperti_zashtitata_na_avtorski/","title":"Според европейски експерти защитата на авторски права в интернет е все още \"аналогова\"","date":null,"text":"Терез Комодини Какиа (в ляво на снимката), ректорът на Варненския Икономически университет проф. д-р Пламен Илиев и евродепутата Емил радев\n\nСъществуващото в момента европейско законодателство, което защитава притежателите на авторски права в сферата на информацията и развлеченията, е съобразено с технологиите, които съществуват в момента и по тази причина е подвеждащо по отношение на бъдещето. Това каза днес във Варна Терез Комодини Какиа, докладчик на Европейския парламент по предложението за директива относно авторското право в единния цифров пазар. Тя участва в кръгла маса по проблемите на защитата на авторските права в европейското и национално законодателство, организирана от Научноизследователския институт на Варненския Икономически университет и евродепутата Емил Радев.\n\n\"Днес, ние нямаме яснота по това,\n\nкак утре потребителите ще ползват цифрово съдържание\n\nнито как самите те ще генерират съдържание в бъдеще, обясни Какиа. За това и изработването на законодателство, което ще защитава авторските права от тук нататък, без да знаем как ще изглеждат новите онлайн платформи, е изключително трудна задача\".\n\nСпоред нея важно е бъдещото европейско законодателство да защитава в еднаква степен както правото на потребителите да бъдат информирани, така и авторските права на издателите, но и тези на собствениците на онлайн платформи за разпространение на информацията.\n\nПо време на днешната кръгла маса изпълнителният директор на Съюза на издателите Мехти Меликов каза, че защитата на авторските права е в основата на\n\nзащитата на правилата за правене на бизнес в бранша\n\n\"Масовото копиране на съдържание е огромен проблем в България, каза още Меликов. Нека вземем за пример компаниите, които предлагат услугата \"пресклипинг\" - доставка до до абонати на пълния обем информация по дадена тема. Потребителите плащат за информацията на доставчика на пресклипинги, но не и на този, който е създал самото съдържане. Но има и друг ефект – абонатите на прекслипинг услуги отказват да се абонират за изданията, чиято информация ползват, а това води до допълнителни загуби за издателите\".\n\nМеликов каза също, че нарушаването на авторските права на издателите е сред причините за\n\nтежко деформираната медийна среда в България\n\n\"Резултатът от това е драстичен спад в качеството на журналистиката, криза в професията, унизително ниски нива на заплащане на журналистическия труд, изпадане в зависимости\", обясни изпълнителният директор на Съюза на издателите.\n\nСпоред участниците в кръглата маса новото европейско законодателство в защита на авторското право трябва да намери баланса в защита на всички по веригата за разпространение на интелектуална собственост в сферата на информацията – от журналистите, през агрегаторите на новини до крайните потребители.\n\nВ днешната среща участва и Карл Райън, мениджър \"Публична политика и правителствени отношения\" в Google. Той обясни как действа\n\nсистемата за проследяване на авторски права\n\nв платформата за видеосподеляне Youtube. Според Райн технологията, базирана на проследяването на т.нар. референтни файлове, предоставяни от носителите на авторски права е струвала на Google 60 млн. долар.\n\n\"На пръв поглед изглежда трудно разбираемо, но авторски права могат да бъдат нарушение дори когато качвате в интернет видео, на което показвате колко добре танцувате на фона на новото парче, да речем, на Марая Кери\", обясни той.\n\nИзползваният от Google софтуер за проследяване на референтни файлове в крайна сметка има за цел\n\nсправедливото разпределяне на приходите от реклама\n\nмежду притежателите на авторски права и собствениците на онлайн платформите, през които произведенията им достигат до потребителите, каза още Райън.\n\nПо данни на Google ефектът от използването на системата за идентификация на съдържание до този момент са приходи от над 2 млрд. долара.","summary":"Във Варна се състоя кръгла маса \"Актуална проблематика на авторските права в европейското и национално законодателство\". Тя беше организирана от Научноизследователския институт на Варненския Икономически университет и евродепутата Емил Радев.","language":"bul"}
{"url":"https://www.dnes.bg/stranata/2014/10/03/ekspert-shefovete-na-ceha-moje-da-sa-vzimali-po-30-000-lv-na-mesec.240825","title":"Експерт: Шефовете на цеха може да са взимали по 30 000 лв. на месец","date":null,"text":"Печалбата от утилизацията на мини като тези, които взривиха завод в село Горни Лом, при което загинаха 15 души, е била голяма, смята експертът по сигурност и антитероризъм полк. Иван Бояджиев.\n\nПо думите му шефовете на завода може да са получавали и по 25 000 - 30 000 лв. на месец, тъй като утилизацията на такива мини е работа, която малко хора биха се съгласили да вършат и е доходоносна, каквито са и остатъчните материали в края на процеса.\n\n„Преполагам, че печалбата ги е съблазнила“, коментира той по bTV.\n\nВ същото време призна, че е нормално хората да са работели на опасното място, след като в радиус на 30-35 км от селото няма работно място.\n\n„Те не могат да затворят цеха, хората нямат какво да правят, умират от глад, хората искат даже сега пак да отворят завода“, каза той.\n\nСъщото мнение изрази и кметът на село Горни Лом Илиян Михайлов. Той посочи, че човешкият живот е важен, но за селото няма друга алтернатива, освен заводът за взривни вещества да започне работа отново.\n\nСпоред него обаче, когато цехът възобнови дейността си, пак ще има взривове.\n\n„На 4-5 години това се случва, това е фабрика за взривни вещества, опасно е, стават аварии“, отбеляза кметът.\n\nПолк. Иван Бояджиев пък сподели, че такива поражения не е виждал досега след 35 години професионален опит.\n\nСпоред него една мина не може да причини такива щети. Вероятно е имало натрупани много взривни вещества, за да се стигне до такъв колосален взрив и поражения.\n\nТова е престъпна небрежност, няма нито един наказан за взривовете в различни заводи из страната, коментира той и каза, че не вярва и този път да се стигне заключения и наказани. По думите му разследването ще е изключително трудно, защото на мястото не е останало нищо.\n\nСпоред него контролът в завода е бил силно занижен и фактът, че никой не е знаел кой е бил в цеха, означава, че дисциплината е била много ниска. Полк. Бояджиев смята, че хората са били струпани на едно място в завода и вероятно са им показвали нещо ново. Около тях е имало взривоопасни материали, които не са били разчистени, и това е довело до колосалния взрив.\n\nТой коментира, че най-вероятно мините са от поречието на река Марица.\n\nТова са мини, които са слагани 1945 година на територията на България, Гърция и Турция, но вече никой не знае къде са, всичко е обрасло. Гърците отказаха да се занимават с това и казаха, че ще го оставят на българите, но искат да е частна фирма. Предполагам, че сега вече гърците са започнали да обезминират. Гръцките мини са много опасни, даже сапьори са ми казвали, че като ги отвориш, може пак да гръмне, разясни полк. Бояджиев. Според него повечето хора, които са били на смяна по време на взрива, са били работници на по няколко месеца и не са били обучени.\n\nКметът на Горни Лом обаче отрече там да е имало хора, които да не знаят какво правят. „Хората в завода непрекъснато се обучават”, коментира Михайлов и добави, че при него не са идвали сигнали за проблеми в завода.\n\nДиректорът на пожарната главен комисар Николай Николов съобщи, че няма промяна в положението в село Горни Лом, и увери, че няма опасност от нови взривове.\n\nТази сутрин ще влязат екипите за оглед на място. Пожарникарите на мястото на инцидента вече са под 15 души. Организирано е дежурство с техники и екипи, които да бъдат за незабавна помощ, в случай че се наложи.\n\nПо думите му ще бъдат проверени абсолютно всички сгради с надежда да има оцелели. „Аз лично смятам, че става дума за човешка грешка, небрежност или подценяване”, подчерта Николов, цитиран от „Фокус“.","summary":"Кметът на Горни Лом: Без фабриката хората нямат работа  | Dnes.bg","language":"bul"}
{"url":"https://www.dnevnik.bg/tehnologii/2020/07/21/4093158_izstrelvaneto_na_teleskopa_djeims_ueb_otnovo_beshe/","title":"Изстрелването на телескопа \"Джеймс Уеб\" отново беше отложено","date":null,"text":"Изкарването в орбита на космическия телескоп \"Джеймс Уеб\" (James Webb Space Telescope JWST) на НАСА отново се забави, като планираната дата през март 2021 г. вече е променена на 31 октомври 2021 г., отчасти поради пандемията на коронавирус, съобщиха от агенцията.\n\nТова е само последното от серията закъснения и увеличаване на бюджета от началото на проекта през 1996 г. Оттогава обхватът на проекта се разшири и бюджетът, който започна от 0.5 млрд. долара, вече достигна 9.6 млрд. долара. Последното забавяне беше обявено през 2018 г., когато датата за изстрелване беше преместена от май 2020 г. на март 2021 г.\n\nТова ново забавяне няма да доведе до увеличаване на бюджета, заявиха от НАСА на пресконференция на 16 юли. Ще бъдат използвани част от допълнителните средства, които бяха отпуснати на мисията при последното забавяне.\n\nОт седеммесечното закъснение, пандемията от коронавирус е виновна за поне три месеца, заяви програмният директор на JWST Грегъри Робинсън по време на пресконференцията. \"Екипът трябва да се запознае и да използва изцяло нови протоколи за работа по време на епидемията, което ще повлияе на това колко бързо могат да се приключат задачите.\" Това също означава, че по-малко хора могат да работят върху телескопа едновременно, допълни той.\n\nJWST е планираният наследник на космическия телескоп \"Хъбъл\", който вероятно ще спре да работи през 30-те години на този век, според помощник-администратора на НАСА Стивън Юрчик, който също говори на пресконференцията. \"Джеймс Уеб\" е по-голям и по-мощен от \"Хъбъл\", така че ще бъде използван предимно за изследване на екзопланети, които \"Хъбъл\" не може да види, и дори да изследва атмосферите на тези светове, за да търси признаци на живот.\n\nРазмерът му също ще му позволи да надникне по-дълбоко в ранната Вселена, отколкото \"Хъбъл\", като ще може да наблюдава образуването на първите звезди и галактики и да проучи как те са се развивали във времето.","summary":"Това е само поредното от серията закъснения и увеличаване на бюджета от началото на проекта през 1996 г.","language":"bul"}
{"url":"https://www.dnevnik.bg/zdrave/2019/05/14/3905528_borisov_tushira_naprejenieto_v_pediatriiata_s_17_mln_lv/","title":"Борисов тушира напрежението в педиатрията с 1.7 млн. лв.","date":null,"text":"\"Взехме решение Специализираната детска болница \"Професор Иван Митев\" да получи 1 700 000 лева за лечение на пациентите и за увеличение на заплатите на работещите там\", обяви премиерът след среща с лекари от педиатрията\n\nС нови извънредни 1.7 млн. лв. правителството ще се опита да потуши напрежението, което ескалира в последните седмици в специализираната детска болница \"Професор Иван Митев\".\n\nНа последния си трети протест с искания за достойни условия на труд преди дни лекарите от болницата заплашиха с колективни оставки и спиране на плановия прием. А здравните власти проведоха множество срещи, заговориха за комуникационни, технически и софтуерни проблеми, недоразбиране, които ще бъдат лесно преодолени.\n\nИ докато от здравното министерство почти всеки ден имат срещи в опит да решат проблемите и да спрат протестите, днес в това се включи и премиерът Бойко Борисов. А след неговата среща с лекари и неонатолози от педиатричната болница Борисов обяви в профила си във \"Фейсбук\": \"Взехме решение Специализираната детска болница \"Професор Иван Митев\" да получи 1 700 000 лева за лечение на пациентите и за увеличение на заплатите на работещите там.\"\n\n\"На този етап ние сме удовлетворени. Днешната среща дава решение на проблемите пред детската болница. С парите, които ще се влеят в болницата, ще можем да задържим, а и, надявам се, да увеличим персонала си, за да можем да вършим задълженията си така, както подобава\", заяви началникът на Клиниката по неврология в болницата проф. Литвиненко след срещата.\n\nТова не са първите извънредни средства, които правителството ще отпусне в здравния сектор след протести и след намеса на министър-председателя. Допълнителни 30 млн. лв. бяха гласувани за общинските болници. Почти толкова бяха гласувани и за болницата в Ямбол сред среща на Борисов с ръководството на болницата. Правителството отпусна и 50 милиона лева за увеличение на заплатите на медицинските сестри и специалистите по здравни грижи, а премиерът Бойко Борисов заяви, че икономиката се развива добре и това позволява да се направят допълнителни разходи по бюджета на здравното министерство за тази година.\n\nДопълнително от 1 юни се очаква да бъдат увеличени\n\nцените на някои клинични пътеки\n\nкато за целта ще бъдат освободени и 50 млн. лв. от резерва на касата. Българският лекарски съюз, ръководствата на здравното министерство и на здравната каса от вчера преговарят за това кои пътеки да бъдат увеличени и с колко. Искането на лекарския съюз е приоритетно увеличението да е за педиатрията и за пътеките в областта на пулмологията. Засега обаче здравните власти още правят разчети на финансовите възможности.\n\nНай-сериозният ефект за детското здравеопазване обаче се очаква да дойде от промяна, която вчера е била договорена на срещата на лекарския съюз със здравните власти. Макар и още да не е одобрена от надзорния съвет на здравната каса, промяната предвижда много клинични пътеки да бъдат разделени и да има\n\nот тези за възрастните. Като се формира пакет \"Педиатрия\".\n\nИдеята е на лекарския съюз, но от здравната каса потвърдиха пред \"Дневник\", че тя ще бъде приета и ще има отделни пътеки, съответно с различни финансови стойности и лимити за детско здравеопазване.\n\nИма специфика при лечението на децата, така те ще бъдат съобразени, ще бъдат отчетени и съответно адекватно финансирани, посочиха от касата. Така по-лесно например ще е взимат решения за изплащане на надлимитна дейност, за приоритетно финансиране на детските болести, няма да свършват лимитите за деца за сметка на възрастните. И всякакви други видове гъвкавост по отношение политиките и финансиране на детското здравеопазване.\n\nОще обаче не е влизано в конкретика и разговори с цифри за увеличение на пътеките и кои точно ще бъдат разделени. Както и дали по-сериозното увеличение ще е за пътеките, финансиращи по-трудното или високотехнологично лечение например.\n\nСледващата седмица предстои нова среща между лекарския съюз, надзорния съвет на касата и министъра на здравеопазването Кирил Ананиев.","summary":"Българският лекарски съюз и здравните власти са се разбрали много клинични пътеки да бъдат разделени и да има отделни пътеки специално за лечение на деца, потвърдиха от здравната каса.","language":"bul"}
{"url":"https://www.dnes.bg/sofia/2017/12/14/zavoi-izbutvane-i-razbita-usta-na-jena-pak-boi-na-pytia-v-sofiia.362241","title":"Завой, избутване и разбита уста на жена! Пак бой на пътя в София!","date":null,"text":"Поредна брутална агресия на пътя! 59-годишен шофьор нападна млада жена, след като я засече на столичен булевард. Шофьорката е с разбита уста и търси свидетели на случката, за да може насилникът да бъде осъден.\n\nНели иска това, за да разберат и другите агресори на пътя, че това, което правят ежедневно по пътищата, не е безнаказано.\n\nНападателят е на 59 години, досега не са регистрирани негови криминални прояви. Предполага се, че е бивш военен. Той вече е извикан на разпит.\n\nСаморазправата е станала на столичния булевард \"Г.М. Димитров\". Нели е чакала на светофара на главния вход на \"Следствието\".\n\n\"Аз се бях престроила в лявата лента за ляв завой. До мен от лявата ми страна застана друг автомобил, който също ще прави ляв завой. Това не се случва за първи път, реагирах така, че да не преча на автомобила до мен да завие, завих си плътно в дясната лента, в момента, в който и двамата бяхме на бул. \"Г. М. Димитров\", той включи мигача и започна да ме избутва от пътя в опит да се престои в дясна лента. Впоследствие се оказа, че искал да завие по \"Лъчезар Станчев\". Свирнах, за да не ме удари. За секунда той зави волана вляво и отново се засили в дясно да мине пред мен. Пуснах го, защото иначе трябваше да се ударим\", разказа Нели случката пред Нова тв.\n\nСлед това шофьорът на другата кола започнал да ръкомаха, младата жена му отвърнала също с жестове.\n\n\"Просто нямаше как. Питах го защо ръкомаха при положение, че той е виновен. Помислих, че всичко е отминало, докато не видях, че дава десен мигач. Завих след него, тъй като работя в района и всяка сутрин минавам оттук\", продължи младата жена.\n\nДокато кара след него обаче мъжът спира колата си и слиза от нея.\n\n\"Тръгна към мен. Нормалното беше да сваля прозореца, за да разбера какво иска, защото той говореше. Дойде при мен: \"Каква си ти, какво искаш?\". Аз му казах: \"Щяхте да ме ударите, не виждате ли откъде направихте левия завой, освен това аз съм десностояща\". Тогава мъжът нападнал.\n\n\"Той вдигна ръка, аз се опитах да затворя безуспешно, тъй като си беше вкарал лакътя в моята кола. И той успя да ме удари циганската, както се казва на жаргон, по устата\".\n\nНели излязла веднага от колата и се развикала.\n\n\"За мен това не е нормално поведение на пътя, още повече когато човек не е виновен. Не сметнах за необходимо да премълча и да си продължа с разбита уста. Той имаше намерение просто да си се качи в колата и да си продължи по пътя\", разказва шофьорката.\n\nСлед удара тя се обадила на тел. 112 и тръгнала след нападателя си, за да го накара да изчака полицаите.\n\n\"Полицията дойде, разделиха ни да не сме заедно, написахме си сведенията. Той каза: \"Аз нищо не съм ти направил, ти сама си ухапа устата\". Заплаши ме няколко пъти: \"Ти ще си платиш за това\".\n\nНели си е извадила веднага медицинско и се надява свидетелите на инцидента да я потърсят в социалните мрежи.\n\n\"Не искам нищо от този човек, не става дума да ми изплати някакво обезщетение. Искам тези хора да разберат, че няма как така да решават проблемите и да остават безнаказани, защото тази агресия зачестява\", обясни още младата жена.","summary":"59-годишен нападна шофьорка на \"Г.М Димитров\", тя търси свидетели | Dnes.bg","language":"bul"}
{"url":"https://www.dw.com/bg/%D0%BE%D1%82-%D1%81%D0%B0%D1%89-%D1%81%D0%B5-%D0%B7%D0%B0%D0%B4%D0%B0%D0%B2%D0%B0-%D0%BD%D0%BE%D0%B2%D0%BE-%D1%82%D0%B5%D0%BB%D0%B5%D0%B2%D0%B8%D0%B7%D0%B8%D0%BE%D0%BD%D0%BD%D0%BE-%D1%80%D0%B5%D0%B0%D0%BB%D0%B8%D1%82%D0%B8-%D1%88%D0%BE%D1%83/a-2811779","title":"От САЩ се задава ново телевизионно реалити-шоу","date":null,"text":"Място на действието: изоставен град-призрак в щата Ню Мексико.\n\nНе е ли мечтал всеки един от нас като дете за живот без възрастни?\n\nА който, както 8-годишния Джими, се откаже още след 4 дни и иска да се прибере от дома, при мама, няма какво да търси в обществото на суровите 8 до 15-годишни каубои и гърли. Всъщност и 9-годишната Емили още след няколко дни изглежда така, като че ли ще напусне доброволно. Само, защото хлапетата трябваше да заколят две кокошки, та да имат някакво месно произведение на трапезата си. Емили се заключи в кокошкарника с осъдените на заколение пернати. Колко трогателно! Само че след малко Емили се спомни за за думите на майка си: “Бъди жилаво и хладнокръво момиче-каубойче!” И се отказа от пасивната си съпротива. Все пак не яде от кокошата супа.\n\nНо нали никой нямаше да иска да гледа предаване, в което на децата всичко им се удава от първи опит и са винаги весели. Сълзите са задължителен елемент, тъй като увеличават зрителските квоти за риалити шоуто “Нацията на хлапетата” /КИД НЕЙШЪН/ на компанията СиБиЕс, това е ясно. В напуснат някогашен каубойски град, без течаща вода и без телевизия, задачата на децата е да изграждат нов и по-добър свят. Тъй като обаче равните права и задължения биха означавали скука за всички и най-вече за зрителите, 40-те деца са разделени на 4 класи. Има висша класа, търговци, готвачи и работници, които както в реалния живот получават само една десета от заплатата на хайлайфа, но пък затова трябва да чистят клозетите. На всеки няколко дни получават възможността чрез конкурс да се издигнат “социално” и да попаднат в по-горна класа. Това вече е по-добре отколкото в истинския живот, където от кухнята не се изпълзява така лесно.\n\nСъщо така на всеки няколко дни едно от децата се удостоява със златна звезда. Златната звезда е със стойност 20 хиляди долара и дава и правото за едно телефонно обаждане на мама. Не толкова заради обаждането колкото заради парите 15 годишният Грег дори мие доброволно съдовете и коли кокошките. Най-възрастният участник се нуждае спешно от доларите, за да може да финансира обучението си в колеж, както заяви пред камерата. Лош късмет, защото четиримата членове на детския градски съвет, разбират пъкления му замисъл: който помага само заради парите, не получава нищо. След което Грег в продължение на цял един ден руга по-малките, че от писукането на цензурираните му фрази, почти нищо не се разбра. Това е супер, защото нито един уестърн не може да мине без злодей.\n\nВсе пак Грег, както и другите, само за участието си получава 5000 съвсем истински долари. Това е дори достатъчно възнаграждение затова да играеш 40 дни на каубой в пустинята и не ходиш на училище. Че понякога е толкова студено, че водата замръзва или пясъчна буря да плаши малчуганите до смърт – всичко си е част от участието във уестърна.\n\nКритиците, които в тази връзка зашумяха за експлоатиране на детски труд, по-добре да се успокоят. Та нали в крайна сметка никой не кара малките да вършат нещо насила? Наистина те са ненаблюдавани само в тоалетната и работят по 14 часа дневно, 7 дни в седмицата, но няма сценарий, режисьорска книга и по този начин от юридическа гледна точка за работа и дума не може да става. А и родителите са подписали, че се отказват от всякакви права и искове, дори и детето им да загине в рамките на шоуто. Това обаче е твърде малко вероятно, тъй като в близост винаги има лекар, а също така и психолог. А как ли ще са децата, когато след 40 дни се приберат отново у дома? Е, това вече си е проблем на родителите!","summary":"40 деца, 40 дни и никакви възрастни: така гласи концепцията на най-новото реалити шоу по една телевизия в САЩ.","language":"bul"}
{"url":"https://www.dnevnik.bg/biznes/2001/11/11/118273_i_dogodina_moje_da_se_plashta_subsidiia_za_kachestveno/","title":"И догодина може да се плаща субсидия за качествено мляко","date":null,"text":"Субсидии за мляко екстра и първо качество може да се плащат и през следващата година, заяви зам.-министърът на земеделието и горите Бойко Боев. \"Държавен фонд \"Земеделие\" ще направи всичко необходимо, за да продължи плащането на субсидии на млекопроизводителите, но засега не мога да се ангажирам с конкретни числа, защото още не са приети бюджетите на министерството и фонд \"Земеделие\", обясни Боев.\n\nПроблемът с изплащането на премии\n\nна млекопроизводителите е в основата на готвения за 20 ноември протест от Независимата асоциация на млекопроизводителите. Те са изпратили до земеделското министерство писмо, в което се настоява да се въведе целогодишна субсидия за млякото и да се определят минимални изкупни цени. В условията на фонда за отпускането на средствата обаче изрично е записано, че координатор на проекта е Националната асоциация на млекопроизводителите. Според ръководството на Независимата асоциация това е дискриминация.\n\nФондът дава 2.6 млн. лв. за качествено мляко\n\nПрез май тази година управителният съвет на фонда реши да отпусне премия от 2.6 млн. лв. за шест месеца в годината за подпомагане производителите на екстра и първо качество мляко. Средствата можеха да получат земеделски стопани, регистрирани в областните дирекции \"Земеделие и гори\", които са произвели и предали качествено мляко в периода от 1 април до 30 септември 2001 г. Освен това млекарите трябваше да бъдат включени в поименен списък, изготвен от Националната асоциация на млекопроизводителите, придружен от ведомост за качеството на продадените количества мляко. Размерът на премията е 10% от базисната изкупна цена на кравето мляко, която е 30 ст. за литър. За да получат средствата, производителите трябваше да нямат задължения към фонд \"Земеделие\", да са със сключен договор с млекопреработвател и да представят документ за качеството на предаденото мляко. Данните на фонда показват, че за периода април - май са постъпили общо 2227 молби от млекари за 15.5 млн. литра мляко, като е отпусната субсидия от 466 хил. лв. През летните месеци юни и юли фондът е раздал още 671 хил. лв. за 22 млн. литра качествено мляко.\n\nСпоред данните на земеделското министерство от общо 5500 членове на Националната асоциация субсидия ще получат 3562 души. При старта на субсидирането е било предвидено да бъдат подпомогнати стопаните, произвеждащи 12% от млякото в страната. Усвоените пари досега обаче са 1.6 млн. лв., което покрива 8.3% от млечното производство.\n\nДвете асоциации спорят за субсидиите\n\nКрайният срок за приемането на документите за предадено качествено мляко изтече на 30 септември. Това е записано в правилата на Националната млечна асоциация, под която стои подписът на Минчо Минчев като изпълнителен директор.\n\nМеждувременно обаче наскоро той беше освободен от поста, но продължава да е в управителния съвет. На 9 октомври тази година Минчев регистрира Независима асоциация на млекопроизводителите. Исканията на членовете на новата структура са и те да получат субсидия за качествена продукция, макар че не фигурират в условията на фонда.\n\n\"На всяко 15-о число от месеца Националната асоциация на млекопроизводителите, която координира проекта, внася справките за изкупеното от преработвателите мляко и на тази база производителите получават парите си. От новата асоциация получихме същата справка със същите хора\", каза зам.-министър Боев. Според него не може едни и същи хора, които са едновременно членове и на двете асоциации, да получават два пъти субсидия. \"В бъдеще ще преговаряме с всички заинтересовани структури в земеделието как да се разпределят помощите за производителите, но засега няма средства за други организации\", обясни Боев.","summary":"Близо 1.6 млн. лв. от парите за 2001 г. вече са усвоени","language":"bul"}
{"url":"https://www.dw.com/bg/%D0%B3%D0%B5%D1%80%D0%BC%D0%B0%D0%BD%D0%BE-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%BE%D1%82%D0%BE-%D1%81%D1%8A%D1%82%D1%80%D1%83%D0%B4%D0%BD%D0%B8%D1%87%D0%B5%D1%81%D1%82%D0%B2%D0%BE%D1%82%D0%BE-%D0%BF%D1%80%D0%B8-%D1%80%D0%B5%D1%84%D0%BE%D1%80%D0%BC%D0%B8%D1%80%D0%B0%D0%BD%D0%B5-%D0%BD%D0%B0-%D0%BF%D0%BE%D0%BB%D0%B8%D1%86%D0%B5%D0%B9%D1%81%D0%BA%D0%B8%D1%82%D0%B5-%D1%81%D1%82%D1%80%D1%83%D0%BA%D1%82%D1%83%D1%80%D0%B8/a-2594133","title":"Германо-българското сътрудничеството при реформиране на полицейските структури","date":null,"text":"ия Герт Нихоф. С него разговаря Маринела Липчева.\n\nГ-н Нихоф, от 2002-ра до 2004-та година сте бил често в България по линия на полицейското сътрудничество. Каква беше целта на работата Ви?\n\nНай-важното за нас беше да иницираме процеса на демократизация в българската полиция. Искахме също така да подмопогнем българските ни колеги така, че организацията на работата им да съответства на евроепйските стандарти.\n\nКои бяха критичните моменти в това сътрудничество?\n\nНай-критичните моменти се появяват, когато се опре до структурата на организация. Защото тя в крайна сметка е свързана не само с хората, заемащи ръководни длъжности, но и с работни места.\n\nИмате пред вид съкращаването на работни места в полицията заради въвеждане на европейските стандарти?\n\nСлава богу, българските колеги бяха достатъчно изобретателни и намериха други възожности за работа, които не бяха пряко подчинени на вътрешното министерство и полицията. Така че успяхме да избегнем проблема с безработицата, който обикновено се получава при структурната реформа.\n\nНека се върнем малко назад във времето, 2004-та година например, при първите Ви посещения в България. Казахте, основната Ви цел е била свързана с процеса на демократизация в полицията. Какво беше непознатото за българските Ви колеги?\n\nНапример, това, което ние наричаме работа в екип. Това означава, когато има проблем се събираме, за да го обсъдим и вземем общо решение, всички заедно, включително ръководството, но и тези, които носят политическата отговорност. Това изисква и способност, да задаваш критични въпроси.\n\nВиждате ли резултати от Вашата работа?\n\nМисля, че тя все пак си заслужаваше. Искаше ни се, българските ни колеги, които работят по места, да имат открити отношения с гражданите. Като традиция от комунистическото минало в България решаващо беше всяването на ред от страна на полицията. Ние обаче сме на мнение, че е, много важно, полицията да се вслушва в гражданите, да предава настроенията им нагоре към ръководството на полицията и на вътрешното министерство. Разработих\n\nме проект, чиято цел е сътрудничество между полицията и гражданите по въпроси, свързани със сигурността. Става дума не само за полицаите в малките населени места, но и в големите градове, защото там са огнищата на престъпност в България.\n\nЕвропейската комисия посочи борбата срещу организираната престъпност като едно от слабите места на България. Къде са причините за това според Вас – в неспособността на българските полицаи да се справят или в това, че се чувстват безсилни и не могат да се наложат?\n\nНе мисля, че те са се провалили. Възможно е тук-таме да се проявява чувство на резигнация , но за провал не може да се говори, защото обществените промени не стават за кратко време. Това става бавно, ден по ден и нашата задача беше, българските ни колеги да осъзнаят това. Демократичните полицейски структури на Германия след 1945-та не бяха създадени за 3-4 години!\n\nУсетихте ли в сътрудничеството с българските си колеги проблема “корупция”, за който толкова се говори?\n\nНе, не съм усетил, но знам за съществуването на този проблем при това в целия балкански регион. Причините за този проблем са в крайна сметка и във възнагражданието, което получават полицаите. Не мога да дам конкретни примери, но съм чувал за проблема корупция от хора, които са пътували из България. Мисля, обаче, че тези случаи на корупция, постепенно намаляват и ще престанат, когато се извърши реформата в полицейските структури и се подобрят заплатите на полицаите.","summary":"Тази седмица българският министър на вътрешните работи Румен Петков награди с медал “Правосъдие, свобода, сигурност 2007-ма” 30 души от различни германски институции. Сред тях са няколко германски министри, както и мнозина експерти от федералната полиция и от службата за борба срещу престъпността, работили през последните години заедно с България. Един от наградените е бившият експерт от берлинската полиц","language":"bul"}
{"url":"https://www.dnes.bg/politika/2014/01/20/problem-1-za-plevneliev-lipsata-na-doverie.213060","title":"Проблем № 1 за Плевнелиев - липсата на доверие","date":null,"text":"Като най-сериозното предизвикателство пред политиците днес президентът Росен Плевнелиев открои липсата на доверие в тях.\n\n\"Най-тежкият дефицит днес, най-сериозният проблем, който трябва да преодолеем, е липсата на доверие. Ниското доверие на гражданите затормозява работата на институциите, подкопава основите, на които е изградена държавата и дава храна на някои от най-уродливите явления в съвременния свят, на които станахме свидетели през годината – ксенофобия, псевдопатриотизъм, безпардонен популизъм, реваншизъм, използване езика на омразата и политически инженеринг, включително и чрез поставяне под въпрос на европейската посока и демократични устои на държавата, както и на основни национални ценности като толерантност, етно-религиозен мир, уважение към различния и други”, коментира той по време на отчета за втората година от мандата му като държавен глава.\n\nЗаради това президентът призова политиците да не работят за себе си, а за хората.\n\nПо думите му първите две години от мандата му са преминали под знака на особено големи предизвикателства - най-тежката световна икономическа криза от 80 години насам, както и финансова и демографска криза в България, вълна от протести в страната и по света, терористичен акт на родна земя.\n\n\"Бяхме свидетели на опит да се сблъскат не идеите, а гражданите и автобусите, както и на изкуствено налагане на разделение на обществото\", коментира Плевнелиев.\n\nСпоред него ниското доверие в политиците, рецесията, която продължава вече шеста година, ниските доходи, безработицата, нестихващите скандали между политиците са поставили под въпрос работата на институциите и са извели на преден план изкуствено налагане на разделение на обществото.\n\nВъпреки това той смята, че 2013-та е годината на гражданското общество и протестите са наложили дебата за справедливостта в държавата.\n\n\"Липсата на справедливост, на морал, бедността, безработицата, корупцията, олигархията, зависимите медии, това са въпросите, които хората поставиха ясно. Освен това са нужни работни места и доходи, а двигателите на растежа са експорт, инвестиции и потребление. България е малка държава без природни ресурси и бъдещето ни зависи от образованието и компетентността на следващите поколение и затова институциите трябва да работят надпартийно и да надграждат пазарните приоритети\", заяви той.\n\nСпоред президента корупцията, олигархията и монополът затрудняват развитието на икономиката.\n\n\"Те са спирачка за пазарната икономика, нуждаем се от ефективни регулатори и от справедливо правораздаване, политиците не трябва да командват и да кадруват в съдебната система, а да създадат среда тя да работи справедливо\", призова Плевнелиев.\n\nДържавният глава категорично отрече упреците, че е разединител, защото застана на страната на гражданското недоволство.\n\n„Ако подкрепях определени политически субекти, бих бил президент-разединител. Направих обратното – подкрепих гражданското общество в неговите искания. Президентът е обединител на нацията, не на управляващите, на една или друга партия”, защити се той.\n\n„Подкрепям добри решения, но и посочвам грешки. Не влизам в спиралата на политическото говорене, не манипулирам и демагогствам, а търся решения и диалог с всички. Така разбирам ролята си на обединител”, обясни още той.\n\nСпоред него обаче въпреки усилията на служебното правителство на Марин Райков и сега ДКЕВР е зависима от правителството на Пламен Орешарски, както е било винаги.\n\n\"Днес без стратегия и дебат се теглят нови заеми за десетки милиарди, поставена е под въпрос енергийната ефективност, а единственият начин да паднат сметките не с 5, а с 50 на сто е чрез национален план за енергийната ефективност\", настоя Росен Плевнелиев.\n\nПо думите му служебното правителство бе единственото, което се противопостави на олигархията, но сега не се спазват приетите от него правила.","summary":"Корупцията, олигархията и монополът затрудняват икономиката ни  | Dnes.bg","language":"bul"}
{"url":"https://www.dw.com/bg/%D0%BC%D1%80%D0%B0%D0%B2%D1%83%D0%BD%D1%8F%D0%BA%D1%8A%D1%82-%D0%B8%D1%81%D0%BA%D0%B0-%D0%B4%D0%B0-%D1%81%D0%BF%D0%B0%D1%81%D0%B8-%D0%B8%D1%81%D0%BB%D0%B0%D0%BD%D0%B4%D0%B8%D1%8F/a-4894502","title":"″Мравунякът″ иска да спаси Исландия","date":null,"text":"В Исландия нищо вече не е така, както беше. Миналата есен исландците се сринаха във водовъртежа на глобалната икономическа криза толкова тежко, както никой друг народ. Самоуверените и горди исландци, които в продължение на малко години постигнаха богатство, трябваше да наблюдават безпомощно колапса на валутата и финансовата си система. Банкрутът на държавата можа да бъде предотвратен само благодарение на милиардни международни кредити и с цената на болезнени условия. След продължителните протести на разгневени граждани в началото на годината правителството капитулира и бе заменено с временна червено-зелена коалиция, която народът потвърди чрез избори през април.\n\nПрез януари протестиращи счупиха един от прозорците на исландския парламент\n\nПрез лятото Исландия пожела да стане член на ЕС\n\nОттогава е в пълен ход процес на възстановяване след финансовата, валутната и политическа криза. Това обаче не е достатъчно, за да бъде изправена отново на крака дълбоко обезверената исландска нация, смята „Мравунякът\". Така се нарича една доброволна организация, която обединява различни базисни групи. Икономическият колапс разтърси също и социални фундаменти. Изличени бяха принципи и идеи, върху които обществото се развиваше през последните десетилетия.\n\nЗа да се търсят нови визии за едно стабилно, модерно възстановяване, „ Мравунякът” положи основите на едно импровизирано Народно събрание, за чието учредяване на спортния стадион в Рейкявик бяха поканени 1500 случайно подбрани личности, някои от организации и институции. Който живееше далеч, можеше да пътува гратис със самолет.\n\n1500 души са статистически погледнато представителен демографски индекс, отразяващ мнението на около 320 хиляди исландки и исландци. ”Искаме да погледнем в сърцата и главите на нацията”, казва телевизионната продуцентка Мариана Фридонстьотир. Участниците в Народното събрание се разпределят на малки групи и под напътствията на квалифицирани водещи обсъждат на първо време темата за общите ценности и визии за Исландия.\n\nЦенности и визии - разпространявани чрез интернет\n\nПрез идните 12 месеца инциираното от организация „Мравунякът” Народно събрание ще обсъжда всяка седмица различни теми, като чрез интернет всички исландци могат да се запознават с мненията и интересите на различните групи от населението. Така че този „парламент” няма да се занимава с конкретни резултати. На исландците ще се представя само визията за възможна пътна карта, за една нация, която се намира на кръстопът. Мариана Фридонстьотир е убедена, че това ще окаже въздействие също и върху ръководните фактори в страната. Във всеки случай, по нейните думи, инициативата събуди огромни енергии и нов оптимизъм у мнозина исландци. Разходите за импровизираното Народно събрание в размер на 27 милиона исландски крони се поемат от спонсори. Наред с частни лица, фирми и организации правителството също обеща да отпусне седем милиона крони.","summary":"Какво ще ще стане с Исландия след икономическия колапс? Какви визии и какви ценности споделя обезвереното население? Тези въпроси са в центъра на едно импровизирано Народно събрание в Рейкявик.","language":"bul"}
{"url":"https://www.dnevnik.bg/sviat/2011/08/29/1146642_socialnoto_nedovolstvo_provokira_krainodesni/","title":"Социалното недоволство провокира крайнодесни настроения в германска провинция","date":null,"text":"Един на всеки петима души получава социални помощи, 14% от тийнейджърите отпадат от училище без квалификация, а за голяма част най-сигурната перспектива е безработицата – така агенция \"Ройтерс\" описва малкият германски град Грюнхуфе в северната провинция Мекленбург-Предна Померания, където социалното недоволство провокира крайнодесни настроения.\n\nПочти на всяка улична лампа има плакати на Националдемократическа партия на Германия (НПД) с призиви \"Престъпниците чужденци - вън!\"\n\nС равнище на безработицата 12%, три пъти повече, отколкото в южните провинции, и напускащи млади хора в търсене на реализация, Мекленбург-Предна Померания става подходяща почва за развитието на крайнодесни политически настроения, разказва \"Ройтерс\".\n\nЩралзунд, където се намира и Грюнхуфе, е избирателният район, който канцлерът Ангела Меркел представлява в Бундестага и до голяма степен заради това тя все още има симпатиите на населението. Все пак хората в този регион далеч не се интересуват от това как Меркел ще овладее кризата в еврозоната. Основното им притеснение е как да намерят реализация в една от най-малките германски провинции с население 1.6 милиона души.\n\n\"Когато питаме хората какво искате от политиците, те отговарят: Нуждаем се от работа, нашите деца се нуждаят от работа\", разказва Хайке Карстенсен, кандидат за премиер на провинцията от опозиционната социалдемократическа партия. Там тя управлява заедно с християндемократите на Меркел.\n\nХристияндемократическия съюз (ХДС) преживя редица поражения на местните избори през 2011 г. и ниското одобрение може да навреди на Меркел на предстоящия вот на 4 септември в Мекленбург-Предна Померания. Според социологически проучвания социалдемократите получават рекордна подкрепа от 38%, а ХДС – 10 пункта по-малко. На трето място е Левицата (бившите комунисти) със 17 на сто от подкрепата на избиратели. При тези резултати социалдемократите заплашват да формират т.нар. червено-червена коалиция заедно с Левицата.\n\n\"Ройтерс\" описва, че на фона на градския пейзаж в Грюнхуфе правят впечатление младежите с бръснати глави, които разхождат свирепо изглеждащи кучета, както и плакатите на Националдемократическата партия, които са навсякъде. НПД спечели достатъчно гласове на последните местни избори през 2006 г., за да бъде парламентарно представена и да получи финансиране.\n\n\"Трябва да видим как да направим така, че НПД да не влезе отново в парламента\", казва Фолкер Шулц, председател на местния клон на конфедерацията на германските синдикати. Според Карстен Нойман от Левицата клането в Норвегия, извършено от крайнодесен екстремист на 22 юли, показва, че е жизненоважно да се защити демокрацията.\n\n\"Не даваме интервюта, пресата винаги извърта нещата, които казваме\", заявява пред \"Ройтерс\" Дирк Аренд от НДП. \"Ако искате, може да напишете, че много хора мислят като нас, но се смеят да го кажат, защото ги е страх\", допълва той.\n\nСпоред НПД ниското заплащане, безработицата и недоброто образование помогнат на крайнодесните настроения да добият популярност. В Мекленбург-Предна Померания чужденците са едва 2.5% от населението, отбелязва \"Ройтерс\". Кандидатът на ХДС за премиер Лоренц Кафиер, който е и настоящ икономически министър, е успял да намали безработицата почти наполовина, допълва агенцията.","summary":"С равнище на безработицата 12% - три пъти повече от южните провинции, и напускащи млади хора в търсене на реализация, Мекленбург-Предна Померания става подходяща почва за развитието на крайнодесни политически настроения.","language":"bul"}
{"url":"https://www.dnevnik.bg/sport/2001/04/04/20028_baiern_si_otmusti_na_chervenite_diavoli_s_gol_v/","title":"\"Байерн\" си отмъсти на \"червените дяволи\" с гол в последните минути","date":null,"text":"Баварският колос направи сериозна заявка за участие на полуфинал в тазгодишното издание на Шампионската лига. Момчетата на Отмар Хицфелд спечелиха с 1:0 на негостоприемния \"Олд Трафорд\" срещу \"Манчестър юнайтед\". Единственото попадение беше дело на резервата Пауло Сержо четири минути преди последния съдийски сигнал на почти перфектно ръководилия този важен сблъсък испански рефер Антонио Хесус Лопес Нието. Не бяха изминали десет минути от стъпването на бразилеца на терена, когато след късо изпълнение на пряк свободен удар Ефенберг изпрати топката в дълбочина, тя беше отклонена с глава и Пауло Сержо отбеляза третия си гол в осем мача, играни в лигата.\n\nПрез първото полувреме стихийният натиск на домакините не доведе до никакви по-опасни положения пред вратаря Оливер Кан. Много добър мач направи Микаел Силвестър от \"червените дяволи\", който сякаш имаше най-голямо желание за игра от съотборниците си и беше много активен отляво на атаката. Гостите разчитаха на контраатаки, създаваха възможности за удар, но Андерсон и особено Карстен Янкер не се възползваха от удобните положения.\n\nГолямото разочарование се наричаше Дейвид Бекъм. Още в 23-та минута той получи ненужен жълт картон за остро влизане срещу капитана на \"баварци\" Ефенберг. По този начин халфът пропуска реванша в Мюнхен след две седмици. Пет минути по-късно към него се присъедини и Хасан Салихамиджич, който спъна уелсеца Райън Гигс. Ефенберг също бе декориран в жълто за постоянните си \"закачки\" с Бекъм, но това няма да му попречи да играе на \"Олимпиящадион\" в Мюнхен.\n\nСлед подновяването на играта се заредиха опасни положения и пред двамата вратари, които обаче бяха на висота. Завалелият дъждец предразполагаше към удари по тревата от средно и далечно разстояние. В тези минути Фабиен Бартез отрази опасни удари на Елбер и на два пъти на Йеремис. От другата страна Оливер Кан се справи с шутове на Солскяр и на два пъти на Силвестър. В 82-та минута удар в границите на наказателното поле, отправен от другата сполучлива смяна на гостите - Александър Циклер - срещна напречната греда. Същият футболист пропусна от чиста позиция в даденото от съдията двуминутно продължение. Биксент Лизаразу се нареди сред зрителите на реванша след жълтия картон, който получи за спъване на Анди Коул.\n\n\"Байерн\" спечели тактически битката и отмъсти за сензационния обрат в Барселона. За да спечели и войната обаче, треньорът Хицфелд трябва да подготви отбора за нелекия реванш.\n\n\"Манчестър юнайтед\" - \"Байерн\" (Мюнхен) 0:1 (0:0)\n\nГолмайстор: Пауло Сержо (86-та минута)\n\nСтадион \"Олд Трафорд\" - 65000 зрители\n\nГлавен съдия: Антонио Хесус Лопес Нието (Испания)\n\nЖълти картони: Дейвид Бекъм (\"Манчестър юнайтед\"); Хасан Салихамиджич, Щефан Ефенберг, Биксент Лизаразу (\"Байерн\")\n\n\"Манчестър юнайтед\": Фабиен Бартез, Гари Невил, Яап Стам, Уес Браун, Микаел Силвестър, Райън Гигс, Рой Кийн (к), Дейвид Бекъм /87-та минута - Дуайт Йорк/, Пол Скоулс, Анди Коул, Оле Гунар Солскяр\n\n\"Байерн\": Оливер Кан, Томас Линке, Патрик Андерсон, Самуел Оссей Куфур, Щефан Ефенберг (к), Хасан Салихамиджич, Биксент Лизаразу, Йенс Йеремис, Мемет Шол /77-та минута - Пауло Сержу/, Джоване Елбер, Карстен Янкер /69-та минута - Александър Циклер/","summary":"Бразилецът Сержо дава шансове за краен успех","language":"bul"}
{"url":"https://www.dnevnik.bg/bulgaria/2004/11/02/76007_kratki_novini_ot_bulgariia/","title":"Кратки новини от България","date":null,"text":"Лидерът на СДС и зам.-председател на Европейската народна партия (ЕНП) Надежда Михайлова се е срещнала вчера в Анкара с турския премиер и лидер на управляващата Партия на справедливостта и развитието Реджеп Ердоган, съобщиха от \"Раковски\" 134. Двамата са обсъдили кандидатурата на Партията на справедливостта за членство в ЕНП и присъединяването на Турция към ЕС. Михайлова е уверила Ердоган, че ЕНП внимателно разглежда кандидатурата на формацията му и се надява в най-кратки срокове въпросът да има положително решение.\n\nЗемеделците на Мозер пак искат оставката на Щерев\n\nБЗНС-НС ще се възползва днес от правото си на опозиционна група да предложи като първата точка в седмичната програма на парламента проекторешение за оставка на шефа на здравната комисия Атанас Щерев. Това съобщиха депутати от групата. Идеята наложи вчера спешни консултации между парламентарните ръководства на НДСВ и ДПС, за да се осигури днес мнозинство в залата срещу решението.\n\nКабинетът ще се отчита пред депутатите за актове на ЕС\n\nПри разработването и приемането на актове на ЕС правителството трябва да информира парламента и да взима под внимание неговото мнение, като дава отчет за своите действия. Около тази позиция се обединиха вчера депутатите от временната комисия за промени в конституцията.\n\nПроектът за Административно-процесуален кодекс (АПК), по който от близо две години работят германски и български експерти, е готов и следващата седмица ще бъде внесен в Министерството на правосъдието. Шефът на Върховния административен съд (ВАС) Константин Пенчев вчера получи доклада на чуждите специалисти за законопроекта от председателя на Кьолнския административен съд Йоахим Арнтц. Според Арнтц кодексът напълно изпълнява препоръките на ЕС.\n\nЗам.-кмет предложи центърът на София да стане синя зона\n\nЦелият център на София да стане синя зона, а шофьорите да плащат по един лев за паркиране, като цената за всеки следващ час да нараства в геометрична прогресия, предложи вчера зам.-кметът по транспорта Велизар Стоилов. Комисията по обществен ред и сигурност към Столичния общински съвет обсъди идеята да отпадне безплатното паркиране в центъра.\n\nБолните от грип се увеличават\n\nПрез последната седмица рязко е нараснал броят на болните от остри респираторни заболявания, съобщи Министерството на здравеопазването. През периода са регистрирани близо 10 400.\n\nПетканов нападна ген. Борисов за децата убийци\n\nМинистърът на вътрешните работи Георги Петканов нарече абсурдно искането непълнолетните убийци да бъдат осъждани на доживотен затвор. Според него на всеки юрист му е ясно, че доживотен затвор се дава на зрели, възрастни хора. Не може едно дете с все още лабилна психика да бъде осъдено на доживотен затвор, това няма да стане, заяви министърът. Идеята на родители на убити деца беше подкрепена твърдо от главния секретар на МВР ген. Бойко Борисов.\n\nПаркът на двореца в Балчик ще е защитена територия\n\nЕкоинспекцията във Варна е решила паркът на двореца в Балчик да има статут на защитена територия, съобщиха учени от Ботаническата градина, която е филиал на СУ \"Св. Климент Охридски\". Това става по предложение на 27 депутати, което беше внесено в екоминистерството през юли 2004 г. С решението ще се забранят новото строителство и сечта без съгласието на инспекцията. Според директора на комплекса Тошко Гяуров Министерството на културата вероятно ще обжалва в съда, защото планираше да строи в комплекса вили и амфитеатър.","summary":"Михайлова окуражи Ердоган\r\nЛидерът на СДС и зам.-председател на Европейската народна партия (ЕНП) Надежда Михайлова се е срещнала вчера в Анкара с турския премиер и лидер на управляващата Партия на справедливостта и развитието Реджеп Ердоган, съобщиха от \"Раковски\" 134. Двамата са обсъдили кандидатурата на Партията на справедливостта за членство в ЕНП и присъединяването на Турция към ЕС.","language":"bul"}
{"url":"https://www.dnevnik.bg/bulgaria/2019/05/06/3429761_pod_tepeto_spored_diado_nikolai_s_priziva_za/","title":"Митрополит Николай: С призива за обединение папата се готви да посрещне Антихриста","date":null,"text":"Посещението на римския папа е политически акт, целта е да се обединят всички църкви около Рим и когато дойде Антихристът, папата да го посрещне. Това е заявил в днешната си тържествена литургия по случай Гергьовден Пловдивският митрополит Николай пред миряните в храма \"Свети Георги\", съобщава пловдивският сайт \"Под тепето\".\n\nТой говорил дълго за посещението на папа Франциск в България след литургия, която отслужил. Николай разкритикувал остро посещението и го обявил за политически акт, който Българската православна църква няма как да подкрепи по религиозна линия. \"Посрещнахме римския папа като държавен глава на суверенната държава Ватикана, но никой не може да ни принуди за общо богослужение с него\", каза митрополит Николай от олтара на \"Свети Георги\". Това е и позицията на Светия синод на православната църква още преди папската визита, макар запознати с уреждането на визитата да обясниха многократно, че папата, познавайки каноните, никога не е искал общо служение.\n\n\"Всички искаме християнските църкви да се обединят. Това обаче може да стане само от църковни хора, когато епископите се съберат и обсъдят как да стане това. Политиците не искат това, те целят точно обратното. Създадено е например т.нар. икуменическо движение, което цели обединение на всички религии. Но нали знаете, има и религия на Сатаната. Как да се обединим всички? Не е възможно да се обедини светлината и тъмнината\", казал митрополит Николай в обръщението си към хората.\n\n\"Замисълът на всичко това е да се обединят всички религии около папата, та като дойде Антихристът, папата да го посрещне, а чрез него и всички, които са с него\", смята митрополит Николай и добавил: \"Ние няма да се откажем от православието. Не сме се отказали от православието и през петвековното робство. Робството бе победено от православието. Само то ще ни освободи. А кой може да каже, че йеродякон Игнатий – Васил Левски е бил роб по време на робството? Той беше свободен, защото бе православен.\"\n\nМитрополит Николай вижда и атака срещу православната църква в подготовката на папското пътуване и информациите в медиите. \"Този акт бе подготвен твърде отдалеч. Започна с медийна кампания срещу Българската православна църква. Тук не става дума за моя часовник. Става дума за всичко, което Светият синод реши и не реши. Тази кампания бе подготвена, за да дойде папата и да бъде обявен за свети отец, живеещ в нищета и бедност\", коментирал владиката, цитиран от пловдивската медия.\n\nДумите на митрополит Николай могат да бъдат свързани с поведението на папата, който многократно е призовавал за смирение на религиозните водачи, да даряват парите си за хората, за бедните, да се откажат от скъпи дарове и блага, от скъпи коли и луксозен живот. Под подобен знак минава и визитата му в София - той не спи в скъп хотел, а в нунциатурата, няма официални вечери, протоколът изрично изискал да няма нищо луксозно при посрещането му. В същото време скъпият часовник, за който и митрополит Николай споменава, както и колите, с които се движи владиката, често са привличали медийното и обществено внимание в България.\n\nВъпреки становището на синода архиереите на православната църква и патриарх Неофит вчера посрещнаха сравнително радушно папа Франциск в София. Макар отново да отбелязаха, че няма как да имат общо служение, те изпратиха свой представител при официалното посрещане на папата, придружиха го в храм-паметник \"Св. Александър Невски\", за молитвата насаме в катедралата беше приготвен специален трон и килим за главата на Римокатолическата църква.\n\nОт синода ще изпратят и митрополит Антоний на събитието за мир, което папата организира довечера, като отново подчертаха, че той няма да участва в служения, но ще присъства.\n\nА експерти коментираха пред \"Дневник\", че поведението на архиереите е сравнително по-гостоприемно от първоначално очакваното и всъщност това е бил най-благоприятният развой на събитията, който е можело да се иска.\n\nВ същото време митрополитите са свободни в думите и проповедите си, няма и изрично решение на висшия клир как да бъде приемана папската визита. Митрополит Николай пък често изпъква с алтернативни и понякога по-остри позиции.","summary":"\"Замисълът на всичко това е да се обединят всички религии около папата, та като дойде Антихристът, папата да го посрещне, а чрез него и всички, които са с него\", заявил Пловдивският митрополит Николай в литургия днес, съобщава \"Под тепето\".","language":"bul"}
{"url":"https://www.dnes.bg/politika/2017/12/14/borisov-bil-umel-diplomat-unikalen-vyv-vynshnata-politika.362307","title":"Борисов бил умел дипломат, уникален във външната политика","date":null,"text":"Външната политика на премиера Бойко Борисов е уникално постижение. Той успя да балансира отношенията на България със САЩ и Русия, а едновременно с това се превърна в доброто дете на Европа и неин пълномощник в Турция. Това заяви социологът Андрей Райчев пред БНР.\n\nИма известно основание да се притесняваме как ще протече Европредседателството, смята Райчев.\n\n\"България за пръв път е европредседател. Тя не е и цялостен член на Европа. На теория сме пълноправни членове, но нямаме Шенген. Еврото не е въпрос на наш избор, а че не ни пускат в клуба. България трябва да трепери за това Европредседателство, защото получава някои права. Определяме дневния ред и някои големи играчи, които искат нещо да направят, трябва да разговарят с нас конструктивно. Имаме право да кажем – \"Добре, ще ви дадем тази точка, но вие какво ще кажете за Шенген\", коментира социолотът.\n\nРайчев, дефинирайки се като \"критик на Борисов\" определи външната политика на сегашното правителство като \"уникално постижение“.\n\n\"Той успя да балансира отношенията с американците, без съвсем да развали тези с руснаците. Успя да излезе от списъка с лоши деца в Източна Европа и да влезе в списъка с добрите деца, който съдържа едно име – неговото. България доскоро я шамаросваха. Сега не ни шамаросват, а очакват от нас роля за Западните Балкани. Най-голямото постижение е, че Борисов успя да стане някакъв пълномощник за Турция. С това той постигна 2 неща – турците спряха мигрантите и прекрати Местан – той им постави условие да махнат този посланик – и непрекъснатата намеса (на Турция във вътрешните работи на България)\", мотивира се той.\n\nСпоред него дипломатическите постижения на Борисов са като \"тодорживковска политика\", тъй като премиерът успял да се хареса на всички.\n\nТой смята за погрешна идеята, че не трябва да има вот на недоверие срещу кабинета по време на Председателството, за какъвто дадоха заявка БСП и ДПС.\n\nТози вот ще е символичен, а единствената опасност за Европредседателството биха били нови избори, убеден е Райчев.\n\nПо никакъв начин не трябва да има предизборна ситуация по време на председателството, но мисля, че тази ситуация е избегната, коментира той.\n\nИсторически предпоставки правят българина \"неамбициозен\" и ограничават целите, които си поставя, смята Райчев.\n\n\"България за 2500 години е била ъгъл на 5-6 империи – един път на Русия, един път на Рим, 3 пъти от югоизток – византийци, турци, перси. Сега сме югоизточния ъгъл на Европа. Това не е случайно. Дължи се на това, че тук е границата между Изтока и Запада. Тези две силови полета никога няма да се победят и България винаги ще минава към едното или другото. Сега в момента сме в Западно положение\", допълни той.","summary":"Извадил България от списъка с лошите тя и станала в доброто дете на Европа | Dnes.bg","language":"bul"}
{"url":"https://www.dnevnik.bg/bulgaria/2010/03/31/881695_akciia_meduzite_raztursi_varna/","title":"Акция \"Медузите\" разтърси Варна","date":null,"text":"Акциите на МВР вчера стигнаха до Варна. Рано сутринта при специална операция с кодовото име \"Медузите\" беше арестуван председателят на общинския съвет (ОбС) в града Борислав Гуцанов. Заедно с него по време на акцията в следствения арест са задържани бизнесменът Даниел Славов, известен във Варна с прякора Дидо Дънката, директорът на общинската фирма \"Градски транспорт\" Пенчо Пенчев и главната счетоводителка на компанията Йоана Кръстева.\n\nЕдна от първите реакции за операцията беше от БСП. Гуцанов е член на тясното партийно ръководство на партията - Изпълнителното бюро. Социалистите определиха акцията като \"политическо преследване\". Обвиненията към четиримата са свързани със стари сделки за автобуси, с чиито покупки според разследващите община Варна е била ощетена с над 2 млн. евро.\n\nСпоред детайлите от МВР са били обискирани повече от 10 адреса във Варна. Гуцанов бе изведен от дома си около 12.35. Той е бил откаран първо до сградата на варненската община, за да оформи спешни служебни документи, след което е отведен в Първо РПУ.\n\nДаниел Славов е бил задържан в хотел \"Капитол\", чийто собственик е. По-късно спецполицаите са претърсили и дома му край курорта Златни пясъци. Двамата служители от общинската фирма \"Градски транспорт\" са арестувани в домовете им. От сградата на фирмата обаче са иззети документи и компютри.\n\nАрестът на Гуцанов беше коментиран от адвокатът му - Борислав Желязков.: \"Навлезли са в къщата около 6.30 ч., може малко по-рано. Разбили са входната врата. Изплашили са много спящите деца. Вие преценете дали това е нормално.\" По думите на Желязков при обиска са иззети семейни документи и пари. По-късно той съобщи, че Гуцанов е задържан за 72 часа.\n\nОкръжният прокурор на Варна Владимир Чавдаров коментира, че все още не може да се каже кой е бил ръководител на престъпната група. \"Операция \"Медузите\" е съвсем в началото си, каза прокурорът. Тежката работа по случая тепърва предстои, затова е рано още да се правят генерални заключения. Когато разполагаме с доказателства, ще оповестим кой е бил начело на групата.\"\n\nСпоред Чавдаров три от сделките, за които са разследвани четиримата задържани вчера, са за доставката на рециклирани автобуси от Германия и Франция, сключвани през 2003, 2005 и 2007 г. \"Към момента на задържането е била подготвяна и поредната доставка\", каза Чавдаров.\n\nПо думите му схемата е била елементарна: \"Общината отпускала 20 000 евро за закупуването на 1 автобус, за което са издавани и съответните документи. Цената, която е плащана реално обаче, не е надвишавала 10 000 евро.\" Според Чавдаров от всеки автобус при посредниците са оставали по 10 000 евро. \"Това са само примерни цифри, каза още Чавдаров.\n\nИстинските параметри на сделките са различни в трите случая.\" Според прокурор Чавдаров обаче действията на Гуцанов и останалите трима задържани са нанесли на община Варна щета от над 2 млн. евро. Вчера кметът на Варна Кирил Йорданов се разграничи от случая.","summary":"МВР арестува четирима, сред които и председателят на общинския съвет Борислав Гуцанов\t\t\tАкциите на МВР вчера стигнаха до Варна. Рано сутринта при специална операция с кодовото име \"Медузите\" беше арестуван председателят на общинския съвет (ОбС) в града Борислав Гуцанов. Заедно с него по време на акцията в следствения арест са задържани бизнесменът Даниел Славов, известен във Варна с прякора Дидо Дънката, директорът на общинската фирма \"Градски транспорт\" Пенчо Пенчев и главната счетоводителка на компанията Йоана Кръстева.","language":"bul"}
{"url":"https://www.dnevnik.bg/sport/2017/03/28/2943526_nacionalniiat_otbor_do_19_g_se_priceli_pone_v/","title":"Националният отбор до 19 г. се прицели поне в полуфинал на Евро 2017","date":null,"text":"Националите са уверени, че ще се справят достойно на европейското първенство\n\nФутболистите от националния отбор на България до 19 години мечтаят да спечелят европейското първенство в Грузия, а треньорът Ангел Стойков си пожела възпитаниците му да бъдат приятната изненада на турнира.\n\nЮношеските национали се прибраха днес в София, след като вчера победиха Босна и Херцеговина с 3:1 и спечелиха група 5 от елитния квалифиакционен кръг. Те ще са един от осемте участника във финалите, които ще се проведат от 2 до 15 юли.\n\n\"Благодаря от името на целия колектив за това топло посрещане. Отборът си го заслужи с представянето си. С много труд и много желание отборът ни се класира за финалите в Грузия\", каза Стойков и добави, че силно се надява отборът да бъде \"приятната изненада\" на турнира в Грузия.\n\n© LAP.bg Отборът на България до 19 г. беше посрещнат подобаващо\n\nОтборът на България до 19 г. беше посрещнат подобаващо\n\n\"Вчера, преди мача с Босна, си говорихме, че когато си победил Португалия, когато си победил и Франция, логично е да се класираш. Логично е да очакваме и високи резултати на това първенство\", добави селекционерът.\n\nСтойков каза още, че има още много върху какво да се работи и посочи, че сега най-важно е футболистите да се възстановят както физически, така и психически.\n\n\"Второто полувреме с Босна мина изключително трудно. Умората се трупаше. Часовникът не искаше да върви. Поздравления за футболистите\", завърши той.\n\n© LAP.bg Селекционерът Ангел Стойков си пожела отборът да стане приятната изненада на турнира\n\nСелекционерът Ангел Стойков си пожела отборът да стане приятната изненада на турнира\n\nВратарят Даниел Наумов обяви, че няма отбор, който да притесни националите на Евро 2017. Той добави, че целите винаги са високи и със съотборниците му ще заминат за Грузия с нагласата за първото място.\n\n\"Много силен колектив сме. В последния мач срещу Босна стиснахме зъби и победихме\", каза стражът на \"Лудогорец\", който имаше много силни изяви във всичките мачове от квалификациите.\n\nГолмайсторът на отбора Калоян Кръстев каза, че България не е аутсайдер, след като е победил селекциите на Франция и Португалия.\n\n\"Класирахме се на един форум, въпреки че малко хора очакваха. Победихме фаворита Франция и гледаме смело напред. Целите ни са да излезем от групата, ако излезеш, отиваш на световно и ако това стане, ще е перфектно\", добави футболистът на ЦСКА Томислав Йорданов.\n\n\"Емоцията е невероятна. Ние сме едно голямо семейство, винаги си помагаме. Най-трудният ни мач беше срещу Франция, защото имат класни футболисти, които играят в големи отбори\", каза още неговият съотборник в състава на червените Ангел Лясков.","summary":"Отборът, воден от селекционера Ангел Стойков, се прибра в София в приповдигнато настроение. На летище \"София\" играчите бяха посрещнат от родителите им с бурни аплодисменти, след което опънаха голямо национално знаме.","language":"bul"}
{"url":"https://www.dnevnik.bg/biznes/finansi/2011/04/20/1077813_otpada_razsrochenoto_plashtane_na_grajdanska/","title":"Отпада разсроченото плащане на \"Гражданска отговорност\" (Обновена в 14:00)","date":null,"text":"Отпадане на разсроченото плащане на премиите по \"Гражданска отговорност\" и въвеждане на еднократно изплащане. Това предвиждат промени в Кодекса за застраховане приети от Комисията за финансов надзор (КФН). Предстои те да бъдат одобрени от Министерство на финансите и парламента.\n\nПървоначалната идея на надзора беше да се забрани прекратяването на застраховката, ако клиентът не е платил всички вноски, което според КФН беше честа практика при произшествие. В този случай обезщетението се заплаща от Гаранционния фонд, в който постъпват средства от всички добросъвестни застраховани лица.\n\n\"По принцип клиентът винаги е прав\", коментира главният изпълнителен директор на ДЗИ Недялко Чандъров. Той приветства идеята на КФН да увеличи защитата на потребителите на застрахователни услуги, тъй като с отпадането на разсроченото плащане застрахователите ще получават на куп премиите по полиците си и така няма да се наложи да прекратяват дадена полица, ако има събитие по нея, но някоя от дължимите вноски не е платена.\n\nЧандъров обаче предупреди, че по този начин някои хора, които ползват сезонно автомобилите си, могат просто да не си направят задължителната застраховка, която да свие покритието й. В момента то е в рамките на 70% от автомобилите в страната.\n\nЧандъров не коментира колко според него може да се свие покритието, но уточни, че например в ДЗИ 40% от застраховките са сключени с разсрочено плащане.\n\nДопълнително по казуса \"Гражданска отговорност\" комисията е създала и уредба, с която ефективно да започне да действа информационната система за издаване на полици, която да даде възможност да стартира и системата \"Бонус-малус\".\n\nОтделно промените предвиждат финансовия надзор да публикува и тарифите на застрахователите по \"Гражданска отговорност\", с което потребителите ще имат едно място, на което да видят и сравнят различните цени на полицата.\n\nВ кодекса се предвижда и промяна в тавана на възможното обезщетение по \"Гражданска отговорност\" за неимуществени щети. Той става 5 мнл. лв. за едно събитие, т.е. пътнотранспортно произшествие, а досега беше до 1 млн. лв. при едно пострадало лице и до 5 млн. лв. при едно събитие без значение колко са пострадалите.\n\nКомисията въвежда още краен срок от 55 дни за завеждането на претенции, така че да се прекратят \"възникналите порочни практики за необосновано удължаване на сроковете за определяне и изплащане на обезщетения\".\n\nВъвежда се и изискване при смърт на кредитополучател банката, в чиято полза има сключена застраховка \"Живот\", да се обърне първо към застрахователя за изпълнение на задълженията по кредита и едва когато получи мотивиран отказ от него, да се обърне към наследниците на длъжника.\n\nПовече изисквания и за застрахователните брокери\n\nКакто се предвиждаше и по-рано, застрахователните брокери ще трябва да заделят свои средства като резерв за застраховките, които правят. Отделно ще се забрани практиката клиентите да бъдат задължавани да ползват определен посредник. Освен това служителите на застрахователните брокери ще преминават задължително обучение с провеждане на изпити и представяне на резултати пред КФН.\n\nПромените в Кодекса за застраховането вече са изпратени на Министерството на финансите и предстои да минат на междуведомствено съгласуване. Голяма част от тях са съгласувани с бранша, посочват от финансовия надзор.","summary":"Отпадане на разсроченото плащане на премиите по \"Гражданска отговорност\", а се въвежда еднократно изплащане. Това предвиждат промени в Кодекса за застраховане приети от Комисията за финансов надзор.","language":"bul"}
{"url":"https://www.dnevnik.bg/print/arhiv_pari/2008/03/01/1677865_intervju_aleksandur_dimitrov_izpulnitelen_direktor_na/","title":"Интервю: Александър Димитров, изпълнителен директор на Германос","date":null,"text":"До момента сме инвестирали над 5 млн. EUR в странатаГосподин Димитров, как оценявате позицията на Германос на българския пазар?- Германос заема лидерската позиция на пазара на телекомуникационни продукти и услуги в България. Имаме повече от 130 магазина на територията на цялата страна. Основна идея в нашата цялостна маркетингова програма е да осигурим на клиентите си достъп до света на най-новото от високите технологии. Ние им даваме възможност да видят и купят последните достижения в сферата на мобилната комуникация само с една разходка до Германос. С магазини в 75 града в България смятам, че вървим в правилната посока. Амбицията ни е да продължаваме да държим първата позиция на този динамичен пазар и работим усилено за това всеки ден. Един от основните фактори за успешното развитие на компанията през годините и за позицията ни на пазара без съмнение е човешкият потенциал. Гордея се с отличен екип, който работи с желание и професионализъм. Германос зае престижното пето място в националното проучване на Hewitt Най-добрите работодатели България 2007 в резултат на допитване до над 760-те ни служители.Какъв е размерът на инвестициите на Германос в България?- От стъпването си на българския пазар през 2000 г. компанията е инвестирала само в магазините си около 5.4 млн. EUR. За 2007 г. инвестициите в България са в размер на 1.098 млн. EUR.Как оценявате ролята на компанията за развитието на телекомуникационния пазар в България?- Германос е лидер на пазара на технологични продукти и услуги в страната ни. Това е висока позиция, за която работим всекидневно и с която много се гордеем. Тя обаче е и голяма отговорност, защото ни следят отблизо както нашите конкуренти, така и клиентите ни. Компанията е несъмнено най-активният новатор на този пазар в страната и в този смисъл ние задаваме тенденциите му. Много често Германос представя за първи път на пазара в България продукти и услуги, които все още не са показвани тук. Освен това ние имаме естествената функция на регулатор по отношение на различните играчи, защото служим за еталон и база за сравнение за потенциалните клиенти.Каква е спецификата на българския пазар?- Българският пазар на мобилни технологии държи една от лидерските позиции в Европейския съюз по отношение на проникване на мобилните телефони - процентът е нараснал до 125.2 за 2007 г. в сравнение с 97.2% за 2006 г. Телекомуникационните и информационните технологии са най-бързо развиващият се сектор в българската икономика, който има сериозен принос за нейното развитие. През 2007 г. този сектор формира 10% от БВП на България. На пазара на телекомуникационни продукти и услуги в страната ни оперират няколко големи и редица по-малки играчи. Ясната тенденция в тази сфера е към консолидация и окрупняване в бъдеще.Как повлия на телекомуникационния пазар в България членството на страната в Европейския съюз?- Пазарът на телекомуникационни продукти и услуги в България се характеризира със силна динамика и интензивна конкуренция. Тази тенденция стана още по-осезаема след влизането на страната ни в Европейския съюз. От началото на 2007 г. законодателните условия в сектора наистина претърпяха някои промени, основно в посока регламентиране и прозрачност на пазара. Политиката на съюза е най-вече в посока въвеждане на потребителски ориентирани практики. Един от основните въпроси за България през 2008 г. е този за преносимостта на номерата между мобилните оператори. Изглежда, че той е финализиран и преносимостта ще бъде факт още през април.","summary":"България е сред лидерите в ЕС по използване на мобилни технологии","language":"bul"}
{"url":"https://www.dnevnik.bg/sviat/2019/01/25/3380550_sasht_tursiat_nachin_da_prenasochat_prihodite_na/","title":"САЩ търсят начин да пренасочат приходите на Венецуела от Мадуро към опозицията","date":null,"text":"© Carlos Garcia Rawlins, Reuters\n\nВенецуелският президент Николас Мадуро с председателя на Учредителното събрание на Венецуела Диосдадо Кабейо (вляво) и председателя на централната избирателна комисия Тибисай Лусена (вдясно)\n\nСъединените щати търсят начини да пренасочат приходите на венецуелските власти от управляващите и президента Николас Мадуро към самообявилия се за държавен глава и признат от Вашингтон Хуан Гуайдо, каза съветник на президента Доналд Тръмп, предаде \"Ройтерс\".\n\nСпоред съветника на Тръмп по въпросите на националната сигурност Джон Болтън Белият дом се е \"съсредоточил... върху прекъсването на връзката между нелегитимния режим на Мадуро и източниците на приходите му... Мислим, че с нашето признаване на Хуан Гуайдо като временен президент на Венецуела съвпада идеята тези приходи да се насочат към легитимното правителство\".\n\nБолтън добави, че процесът е \"много сложен\" и властите още се опитват да разберат как би се осъществил, пише \"Ройтерс\".\n\nАгенцията добавя, че макар Болтън да не предлага подробности, изявлението е знак, че страната му е готова да нахвърли традиционните дипломатически мерки, като опита да остави администрацията на Мадуро без средства в момент на тежки икономически сътресения.\n\nСтраната е силно зависима от приходите от петрол в момент, в който икономиката ѝ рухва, и пренасочването на финанси от Мадуро към опозицията би ги засегнала, отбелязва \"Ройтерс\".\n\nНовината за възхода на Гуайдо бе посрещната с вълнение от инвеститори, притежаващи облигации на Венецуела и държавната петролна компания PDVSA, които достигнаха най-високата си стойност от 2017 г., отбелязва \"Ройтерс\". Агенцията допълва, че цените на петрола бяха подсилени от възможността за проблеми със сектора във Венецуела.\n\nМадуро разчита в голяма степен на армията, за да се справи с политическата криза, започнала в разгара на дълбоки икономически проблеми, почти 2 млн. процента инфлация и бягството на над 2.3 млн. венецуелци от страната от 2015 г. насам.\n\nВъпросът за легитимността на Гуайдо, който се самообяви за президент в сряда, обаче все още е на дневен ред. САЩ и Канада, заедно с над десет латиноамерикански държави, две балкански и Грузия, го признаха. Мадуро същевременно изтъква с насмешка, че екипът му се състои от \"министри на въздуха\", а армията не би му се подчинявала.\n\nПроблемът за Гуайдо и чуждестранните му поддръжници е как да превърнат средства в чужбина в истинска власт във Венецуела без никакъв контрол върху въоръжените сили, пристанищата или банките и това важи и за хуманитарните помощи за близо 20 млн. долара, които САЩ твърдят, че са готови да изпратят въпреки блокажа на правителството, пише \"Гардиън\".\n\n\"Може да започнете да опитвате да преместите активи в чужбина и постъпления от САЩ в ръцете на временното правителство на Хуан Гуайдо, но е твърде рано да е каже дали е осъществимо\", казва за вестника Иван Брискоу, който ръководи латиноамериканската програма на Международната кризисна група. \"Можете да отворите сметки в чужбина, но ако те стигнат до опозиционните лидери, без те да имат контрол или възможност за принуда, това само повишава риска от преследване и затвор\", обяснява той.\n\nСпоред Мойсес Рендон от Центъра за стратегически и международни изследвания (CSIS) намеренията на администрацията на САЩ са правилни, особено в момент, когато Русия няма възможност да му помогне, а Китай \"се притеснява за досегашните заеми, които не са изплатени\". Натискът срещу Мадуро обаче крие и рискове. \"Ако мерките не проработят и Мадуро оцелее, можем да видим изолиран режим като Северна Корея, но с петрол и наркотрафик.\"","summary":"Макар Болтън да не предлага подробности, изявлението е знак, че страната му е готова да нахвърли традиционните дипломатически мерки, като опита да остави администрацията на Мадуро без средства в момент на тежки икономически сътресения.","language":"bul"}
{"url":"https://www.dnevnik.bg/sport/2001/04/07/20408_liids_izpolzva_nabranata_skorost_pecheli_s_20_u_doma/","title":"\"Лийдс\" използва набраната скорост, печели с 2:0 у дома срещу \"светците\"","date":null,"text":"Българинът Светослав Тодоров бе в групата на \"Уест Хям\" при гостуването на \"Астън Вила\" от 32-рия кръг на Висшата лига пред 31432 зрители. Българинът не влезе в игра. Без него \"чуковете\" измъкнаха точка в Бирмингам след голове на Фредерик Кануте в 46-та минута и Франк Лампард три минути преди края на двубоя. За домакините точни бяха французинът Давид Жинола и Лий Хендри, отбелязали голове между 71-та и 78-та минута.\n\nУчастникът в Шампионската лига \"Лийдс\" се изкачи на трето място в класирането пред погледа на националния селекционер Свен Горан Ериксон, благодарение на успеха с 2:0 у дома над \"Саутхямптън\" пред 39267 зрители. \"Лийдс\" измести \"Ипсуич\", чийто мач с \"Ливърпул\" бе отложен.\n\nХари Кюел откри резултата с далечен удар в 10-та минута след грешен пас на защитник на гостите. Роби Кийн в 72-та минута прекърши коравите \"светци\", които, въпреки отличния сезон, бяха напуснати от мениджъра си Глен Ходъл.\n\n\"Дарби каунти\" загуби катастрофално от \"Челси\" с 0:4 пред 29320 свои привърженици. Два гола в последните две минути отбеляза Густаво Пойет. Преди него се бяха разписали Джанфранко Дзола в 64-та минута и Джими Флойд Хаселбанк пет минути преди последния съдийски сигнал.\n\nАутсайдерът \"Ковънтри сити\" възроди шансовете си за оставане във Висшата лига след успех с 3:1 като гости над \"Лестър\". \"Ковънтри\" има 30 точки, само с 1 по-малко от \"Мидълзбро\", заемащ спасителното 17-о място.\n\nКрейг Белами даде аванс на гостите в 62-ата секунда и обърка домакините, които бяха освиркани от 19545 зрители на \"Филбърт Стрийт\". Аде Акинбай изравни в 10-та минута, но това не помогна на домакините да избегнат загубата. Лий Карсли беше точен за 1:2 само след девет минути, а точка на спора сложи Джон Хартсън в 51-та минута за 1:3.\n\n\"В понеделник ще бъда на мача на Мидълзбро със Съндърланд и ще се надявам \"рокерите\" да спечелят\", каза мениджърът на\" Ковънтри\" Гордън Страхан, който не успя да сдържи радостта си след мача.\n\nВ неделя играят \"Евертън\" и \"Манчестър сити\".\n\nВ понеделник е мачът: \"Мидълзбро\" - \"Съндърланд\".\n\n1. Maнчестър Юнайтед 31 21 7 3 68-21 70 точки\n\n2. Aрсенал 31 16 9 6 49-29 57\n\n3. Лийдс 32 15 8 9 48-38 53\n\n4. Ипсуич 31 16 4 11 47-36 52\n\n5. Ливърпул 29 14 7 8 50-31 49\n\n6. Челси 31 13 9 9 58-38 48\n\n7. Съндърланд 31 13 9 9 37-32 48\n\n8. Aстън Вила 32 11 12 9 38-34 45\n\n9. Чарлтън 31 12 9 10 41-42 45\n\n10. Лестър 32 13 6 13 33-38 45\n\n11. Саутхямптън 31 12 8 11 34-39 44\n\n12. Toтнъм 31 10 9 12 36-40 39\n\n13. Нюкасъл 30 11 6 13 36-43 39\n\n14. Уест Хям 32 8 12 12 37-42 36\n\n15. Eвертън 31 9 8 14 33-44 35\n\n16. Дарби Каунти 32 8 11 13 31-51 35\n\n17. Mидълзбро 31 6 13 12 34-38 31\n\n18. Ковънтри Сити 32 7 9 16 31-52 30\n\n19. Maнчестър Сити 31 6 9 16 34-52 27\n\n20. Брадфорд 30 3 9 18 22-57 18\n\n18 гола - Маркъс Стюърт /\"Ипсуич\"/\n\n17 гола - Джими Флойд Хаселбанк /\"Челси\"/\n\n16 гола - Тиери Анри /\"Арсенал\"/\n\n15 гола - Марк Видука /\"Лийдс\"/\n\n14 гола - Теди Шерингъм /\"Манчестър юнайтед\"/","summary":"\"Челси\" изковават успеха в последните минути срещу \"овните\"","language":"bul"}
{"url":"https://www.dnevnik.bg/bulgaria/2016/11/25/2871034_helzinkskiiat_komitet_mvr_da_tursi_provokatorite_v/","title":"Хелзинкският комитет: МВР да търси провокаторите в Харманли сред \"патриотичните\" партии","date":null,"text":"МВР и Агенцията за бежанците трябва да потърсят провокаторите на бунта в Харманли сред т.нар. \"патриотични\" партии и организации, смята Българският хелзинкски комитет (БХК). Правозащитната организация разпространи изявление до медиите, в което заявява, че хвърлянето на камъни по полицаите е недопустимо, но и че причините за това трябва да се търсят не само в бежанския център.\n\nБХК припомня, че наближават избори и заявява, че \"определени партии, които залагат единствено на антиимигрантска, ксенофобска и фашистка реторика, имат нужда да акумулират самочувствие и електорат\". \"Какво по-хубаво от това да организират един контролиран бунт с малко кръв и много медийна истерия\", се казва в изявлението на организацията. Оттам припомнят и отпуснатото на страната спешно европейско финансиране в размер на 160 млн. евро за мигрантската криза и допуска, че са възникнали апетити за тях.\n\nЕто пълния текст на изявлението:\n\nНа 24 ноември 2016г. в бежанския лагер в Харманли се случиха две неща: бунтът на настанените и потушаването му от полицията.\n\nДали е имало подстрекатели сред настанените лица? По всяка вероятност. Недопустимо ли е хвърлянето на камъни по полицията и рушенето на имущество? Разбира се. Адекватна ли беше употребата на сила и помощни средства от полицията? Отговор трябва да дадат следствените органи и прокуратурата, ако изобщо си направят труда да разследват този въпрос.\n\nПо важният въпрос обаче, който всеки от нас би следвало да си зададе е:\n\nКой нагнети напрежение в населението в Харманли с раздухване на слухове и дезинформация за огромна опасност от зараза и болести, удобно асистиран от група медии, свързани с известен на обществото ни олигарх? Кой принуди Държавната агенция за бежанците да извърши фактическо \"затваряне\" на бежанският лагер там, въпреки че карантината спокойно можеше да бъде ограничена до определени помещения и единствено спрямо болните хора? Кой изви ръцете на ръководството ѝ с ултиматуми и го принуди затварянето на лагера да стане светкавично, без никаква подготовка и без никаква възможност на служителите на Държавната агенция за бежанците (ДАБ), на неправителствените организации и на доброволците в него да разяснят на хората в лагера защо дворът се огражда с бодлива тел, поради какви причини се въвежда пропускателен режим и докога ще продължава тази мярка?\n\nОТ ДАБ и МВР обявиха, че разследващите органи ще установят кои са били провокаторите на вчерашния инцидент. Ако обаче имаме истинско правораздаване, те трябва да ги потърсят сред т.нар. \"патриотични\" партии и организации, които са истинските причинители и които отново си позволиха да говорят от името на цялото население на Харманли, както и от името на целия български народ.\n\nМного са възможните отговори на въпроса защо тази манипулация бе осъществена и проведена в стила на най-добрите тоталитарни инсценировки, но три от тях се изпъкват между останалите.\n\nПърво, наближават избори. Определени партии, които залагат единствено на антиимигрантска, ксенофобска и фашистка реторика, имат нужда да акумулират самочувствие и електорат. Какво по-хубаво от това да организират един контролиран бунт с малко кръв и много медийна истерия.\n\nВторо, България съвсем наскоро получи помощ от 160 милиона евро, значителна част от която се дава на Държавната агенция за бежанците за провеждане на крайно наложителни мерки по подобряване на капацитета за прием и мизерните условия в бежанските лагери. От тази гледна точка сигурно са възникнали значителни апетити да се предизвика оставката на нейното ръководство и в този размътен откъм политическа отговорност момент да се назначи на този пост някоя по-близка до определени партии личност, която да \"усвоява\" тези средства – по предназначение, подразбира се.\n\nИ последно, нищо не е по-лесно от това, да се отклони вниманието на обществеността и избирателите от политическата некадърност и злоупотреби на управляващите и техните съучастници чрез разпалването на страхове, омраза и насъскване на хората едни срещу други. Този откровено фашистки политически прийом с посочването на външен, \"чужд\" враг, който да бъде обвинен за несгодите на обикновения човек от народа, очевидно служи единствено за целите да прикрие някои обективни истини относно провала на сегашната ни политическа класа и нейните злоупотреби на гърба на същия този народ, от чието име партиите говорят с такова упование и умиление.\n\nПоетът го е казал преди век и никой не може да го каже по-добре.\n\nПатриот е - душа даваза наука, за свобода;но не свойта душа, братя,а душата на народа!","summary":"\"Определени партии, които залагат единствено на антиимигрантска, ксенофобска и фашистка реторика, имат нужда да акумулират самочувствие и електорат. Какво по-хубаво от това да организират един контролиран бунт с малко кръв и много медийна истерия\", смятат от БХК.","language":"bul"}
{"url":"https://www.dnevnik.bg/bulgaria/2017/07/09/3003509_dannite_za_zapodozreni_v_terorizum_shte_se_paziat_20/","title":"Данните за заподозрени в тероризъм ще се пазят 20 години от МВР и ДАНС, предвижда проект","date":null,"text":"Данните за заподозрени в тероризъм ще се пазят от МВР и ДАНС за срок от 20 години. Това предвижда наредба на вътрешния министър Валентин Радев и шефа на агенцията Димитър Георгиев. В друга наредба пък се описват задълженията на собственици или ползватели на обществени сгради, които трябва да разработят и прилагат мерки за противодействие на тероризма. Двата документа са публикувани онлайн за обществено обсъждане.\n\nСлед приемането им ще може да започне и прилагането на мерките, записани в Закона за противодействие на тероризма. Досега този закон, приет в края на миналата година, не се прилагаше заради липсата на съвместните наредби на МВР и ДАНС.\n\nВ закона са предвидени мерки, които службите могат да прилагат към заподозрените в тероризъм след разрешение на съда: да отнемат личните документи, да забранят придвижване без разрешение, както и да наложат забрана за срещи с определени хора.\n\nРазследващите могат освен това да спират достъпа до определени интернет сайтове при преценка, че там се пропагандира тероризъм.\n\nЗаконът дава правомощия и на армията. Военните ще имат полицейски правомощия в случай на опасност от тероризъм. Тогава те ще могат да патрулират по улиците, да проверяват документи за самоличност, да арестуват, да влизат в жилища без разрешение и да използват сила или оръжие.\n\nСлужбите ще имат право и да вземат всяко превозно средство, ако то не е собственост на дипломатическа или консулска мисия, или международна организация. Целта на мярката е при нужда да закарат някого до болница или да преследват терористи.\n\nМерки за противодействие на тероризма ще трябва да разработват и прилагат собствениците и ползвателите на:\n\n- жп линии, пристанища и летища и пътни съоръжения по автомагистрали и пътища от първи клас за обществено ползване, метрополитени и съоръженията към тях с изключение на включените в списъка на стратегическите обекти;\n\n- сгради и съоръжения за обществено обслужване с капацитет над 1000 места за посетители, като например общежития, хотели, планински хижи, ваканционни бунгала, болници, музеи, библиотеки, художествени галерии, кинозали, концертни, оперни, театрални, танцови и циркови зали, църкви, банкови и небанкови финансови институции, сгради на съда и прокуратурата, търговски центрове, базари, клубове, обществени бани и сауни, игрални зали приемни сгради на летища, железопътни гари, автогари, всички спортни обекти и др.\n\n- сгради за обществено обслужване с площ над 5000 кв.м или с капацитет от 200 до 1000 места за посетители;\n\n- институции в предучилищно, училищно и висше образование и детски ясли от по- ниска категория.\n\nВсеки собственик или ползвател ще трябва да разработва план за сигурност, който задължително включва: анализ на риска; изграждане на зони за сигурност в обекта; мерки и процедури за действие с инсталиране на детектори например, реагиране и преодоляване на последиците при заплаха от терористичен акт или извършен такъв и др.\n\nЩе трябва да бъде определен и служител за връзка по сигурността, като за това да се информира писмено съответната областна дирекция на МВР. В обектите ще трябва да бъдат изградени елементи за физическа защита като охранители, бариери, осветление, аларми и др.\n\nКонтролът по изпълнение на задълженията в наредбата ще се осъществява чрез проверки от определени от вътрешния министър или началника на ДАНС служители.\n\nЗа упражняване на контрола информацията за заподозрените в тероризъм ще се въвежда в Автоматизирана информационна система (АИС) на МВР.\n\nУнищожаването на преписките пък ще се извършва в структурната единица, инициирала създаването им, след изтичане на регламентираните срокове за съхранение.\n\nИначе в мотивите и на двете проектонаредби е записано: \"През последните години терористичната заплаха се разрасна и промени. Нападенията, извършени на европейска територия през 2014, 2015, 2016 и 2017 г., са доказателство, че този риск може да се превърне в реалност, което налага реакция с оглед адаптиране към заплахите.\"","summary":"В друга проектонаредба пък се разписват задълженията на собственици или ползватели на обществени сгради, които трябва да разработват и прилагат мерки за противодействие на тероризма.","language":"bul"}
{"url":"https://www.dw.com/bg/%D0%B7%D0%B0%D1%89%D0%BE-%D0%B2%D0%B8-%D0%B4%D1%80%D0%B0%D0%B7%D0%BD%D0%B8-%D0%BC%D0%BE%D1%8F%D1%82%D0%B0-%D0%B7%D0%B0%D0%B1%D1%80%D0%B0%D0%B4%D0%BA%D0%B0/a-16100739","title":"Защо ви дразни моята забрадка?","date":null,"text":"\"Знаеш ли, Кюбра, за мен ти не си германка\" - това ми заяви Мануел в едно кафене, докато обсъждахме живота в Германия. С Мануел всъщност се разбираме добре, заедно сме следвали политология. \"Защо мислиш така?\" - питам го аз. \"Ами защото носиш забрадка\" - отвръща ми той. Аз се изсмивам и правя опит да му обясня, че това, което казва, е пълен абсурд. Само заради едната забрадка не мога да съм германка?! \"А важи ли това и за био-германците, които са приели исляма?\" - питам по-нататък. \"Био-германци\" наричат на шега онези, чиито прадеди са родом от Швебиш Гмюнд или Бад Залцуфлен да речем, за разлика от онези, чийто род е от Измир или Анкара. \"Но това е нещо съвсем различно, не можеш да сравняваш едното с другото\", казва Мануел, а останалите ни приятели в кафенето кимат одобрително. Изведнъж осъзнавам, че Мануел е изговорил една истина, която преди това никой не се е осмелявал да изрече на глас: в техните очи аз никога не съм била част от Германия. Усмихвам се и млъквам, но вътре в мен бушува буря.\n\nВсъщност, на расизъм се натъквам постоянно. А такива като мен има много: докато някои осъзнават университета като оазис на свободата, като място, където предразсъдъци няма, мнозина други - чернокожи, забулени, хора от религиозните малцинства - ми разказват за своя сблъсък с расизма. Разправят ми за доценти, които отказват да ги забележат и да им дадат думата. Разказват ми и за университетски дискусии по повод расистките тези на Тило Сарацин, на които преподавателят обобщава дебата с думите: \"Вярно, че при Сарацин има някои крайни изречения, но, хм... като цяло всъщност си е прав\".\n\nВисшистите умеят да прикриват расистките си убеждения зад сложни дефиниции и тези, пише блогърката Кюбра Гюмюшай\n\nВероятно щях да се примиря с тази ситуация, ако по време на двата семестъра, кото прекарах в Лондон, не бях видяла, че нещата могат да изглеждат и другояче. Тамошният ми професор още в първата лекция по политология ни представи тезите на Едуард Саид - един от ранните критици на академичния расизъм. Лондонският професор недвусмислено ни заяви, че расизъм, естествено, има и в университетските среди. Широко разпространеното мнение, че расизмът и останалите механизми на сегрегация са проблем на по-низшите съсловия, е всъщност напълно погрешно. Расизмът е проблем на цялото общество. Висшистите обаче умеят да прикриват убежденията си зад сложни дефиниции и тези. Но тъкмо прикритият расизъм е този, от който най-силно боли. Неизреченото, погледите, нееднозначните реплики, неуловимото.\n\nЩом носи забрадка, значи е чистачка...\n\nВсеки път се учудвам колко чувствително реагират мнозина висшисти, когато им се обърне внимание върху факта, че се държат расистки или сексистки. Подобни критики очевидно дразнят егото им - защото разклащат убеждението им, че не са подвластни на предразсъдъци. Само че няма човек, който да е наистина свободен от предразсъдъци - и тъкмо студентите, висшистите и учените би трябвало да се вгледат по-критично в своите думи и дела.\n\nВ лондонския университет, в който бях, това наистина функционираше - там имаше и самокритика, и многообразие. Председателят на Сдружението на хомосексуалните студенти беше мюсюлманин. Ръководителката на палестинската група беше израелка. Няколко от секретарките носеха индийско сари. Доцентки се явяваха на лекция със забрадка, а един референт беше с будистко монашеско облекло. Затова пък при завръщането ми в Германия станах свидетелка на следната показателна случка: моя приятелка, студентка по медицина, която носи забрадка, влезе в една от залите на Кьолнския университет. Професорът, който изнасяше лекция, я погледна и й каза: \"Стаичката на чистачките се намира в края на коридора\". На което моята приятелка отвърна: \"О, а пък аз си помислих, че Вие сте домакинът\".\n\nАГ, ДПА, ДЦ, КГ, Б. Узунова, Редактор: Д. Попова-Витцел","summary":"Расизъм има и в германските университети, но никой не говори за това. Така младата блогърка Кюбра Гюмюшай описва на страниците на \"Ди Цайт\" впечатленията си от контактите между \"истинските\" и \"неистинските\" германци.","language":"bul"}
{"url":"https://www.dw.com/bg/25-%D0%B3%D0%BE%D0%B4%D0%B8%D1%88%D0%BD%D0%B0-%D0%B6%D0%B5%D0%BD%D0%B0-%D1%81%D0%BB%D0%B5%D0%B4-%D0%BB%D0%B5%D0%BA%D0%B0-%D1%84%D0%BE%D1%80%D0%BC%D0%B0-%D0%BD%D0%B0-%D0%BA%D0%BE%D0%B2%D0%B8%D0%B4-19-%D0%BF%D0%B5%D1%82-%D0%BC%D0%B5%D1%81%D0%B5%D1%86%D0%B0-%D0%BF%D0%BE-%D0%BA%D1%8A%D1%81%D0%BD%D0%BE-%D0%B2%D1%81%D0%B8%D1%87%D0%BA%D0%BE-%D1%81%D0%B5-%D0%BF%D1%80%D0%BE%D0%BC%D0%B5%D0%BD%D0%B8/a-56419225","title":"25-годишна жена след лека форма на Ковид-19: Пет месеца по-късно всичко се промени","date":null,"text":"Ребека е на 25 години: млада и атлетична жена без никакви заболявания. Когато през април миналата година се заразява с коронавируса, тя успява бързо да се справи с болестта. Само след две седмици младата жена, която по професия е социална педагожка и работи в детски дом, отново се връща на работа.\n\nСимптомите на т.нар. пост-Ковид синдром\n\nНо пет месеца по-късно всичко се променя: Ребека започва да се задъхва при качване по стълби, чувства се силно изтощена и трудно може да се концентрира. Личният лекар я изпраща на прегледи при пулмолог, кардиолог и невролог. Бързо става ясно, че Ребека има възпаление на сърдечния мускул. Освен това левият ѝ бял дроб все още е силно засегнат от болестта. „Никога не съм вярвала, че млад и физически активен човек като мен може да пострада толкова сериозно от този вирус\", казва 25-годишната жена.\n\nДнес Ребека знае, че страда от т.нар. пост-Ковид синдром. Така учените наричат симптомите, които остават или се проявяват за пръв път месеци след заболяването. „При някои пациенти могат да минат и шест месеца, а оплакванията са понякога толкова тежки, че се налага да постъпят в болница“, казва Ремберт Кочула, пулмолог в клиника за рехабилитация на боледували от Ковид-19.\n\nТипични симптоми на пост-Ковид синдрома са хронична отпадналост, проблеми със сърцето и с концентрацията, задух и кашлица. Учените се позовават също на изследване от китайския град Ухан, което показа, че три четвърти от пациентите са продължили да имат оплаквания и шест месеца след изписването им от болницата.\n\nНе е ясно каква част от хората в Германия, преболедували Ковид-19, са развили въпросния пост-Ковид синдром. Една от причините за това е, че късните последици от заболяването не се регистрират от института „Роберт Кох\", а всички преболедували се смятат за излекувани.\n\nДруга причина е, че много от засегнатите изобщо не знаят, че страдат от пост-Ковид синдрома. „По време на първата вълна миналата пролет лекарите се концентрираха основно върху проблемите с белите дробове. Днес обаче знаем, че имаме нужда от по-широка диагностика\", казва пулмологът Ремберт Кочула. Защото от заболяването могат да бъдат засегнати също сърцето, бъбреците, мозъкът и кръвоносните съдове. Затова личните лекари трябва да бъдат нащек при контролните прегледи и при съмнение да изпращат пациентите към съответния специалист, казва Кочула.\n\n\"Пост-Ковид синдром при 50% от пациентите\"\n\n„Да си излекуван не означава непременно, че си здрав\", предупреждава и Йордис Фромхолд от клиниката „Медиан\" в Хайлигендам. По думите на д-р Фромхолд, до 50 процента от пациентите в клиниките развиват по-късно пост-Ковид синдром.\n\nВ Германия вече заработиха т.нар. пост-Ковид амбулатории, в които лекари от различни специалности преглеждат пациенти с такава симптоматика и при нужда ги насочват към съответните специалисти. Такива центрове има вече в градовете Кил, Хамбург, Хановер, Йена и Мюнхен.","summary":"Тя е млада, атлетична, без никакви заболявания. Изкарва лека форма на Ковид-19 и бързо се възстановява. Но пет месеца по-късно 25-годишната германка изпада в тежка здравословна криза. Диагнозата: пост-Ковид синдром.","language":"bul"}
{"url":"https://www.dw.com/bg/%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D1%86%D1%8A%D1%80%D0%BA%D0%B2%D0%B0-%D0%B1%D0%BB%D0%B8%D0%B6%D0%B5-%D1%80%D0%B0%D0%BD%D0%B8%D1%82%D0%B5-%D1%81%D0%B8/a-15340582","title":"Българската църква ближе раните си","date":null,"text":"Българската православна църква се стабилизира, но за подем все още не може да се говори. За това има много причини, както исторически, така и актуални - се казва в анализ на германската католическа агенция КНА:\n\nСлед края на комунизма в българското православие настъпи разкол. Българската църква беше единствената в Източна Европа, която бе така силно разтърсена от политическия обрат, че под въпрос се оказа единството й. В опозиция на патриарх Максим, под лозунга \"Вън слугите на комунизма!\", бе въздигнат контрапатриархът Пимен, а \"Светият синод\" беше контриран от един алтернативен синод.\n\nВ Румъния подобно развитие бе избягнато в последния момент. В Украйна схизматичната \"Киевска патриаршия\" не беше вътрешно развитие, а бе насочена срещу господството на Руската православна църква. По подобен начин се развиха нещата и в Молдова. В България обаче църковният разкол се проточи чак до 2002, а и днес продължава да тлее на бавен огън.\n\nПрез юли 97-годишният Максим, междувременно отново безспорен глава на православните българи, чества 40-годишнината от въздигането си като патриарх. В ежедневната работа той се обляга на шестима помощници, но важните решения продължава да взима сам. Така например той забрани на членовете на клира да се кандидатират на предстоящите общински избори - една широко разпространена практика през първите посткомунистически години.\n\nОт \"алтернативната църква\" не остана почти нищо. С изключение на София, където тъкмо градската управа подклаждаше схизмата, предавайки на \"алтернативните\" черкви и други институции. След помирителния събор от 1998 някои от покаялите се свещеници-бунтари в провинцията бяха ръкоположени като редовни митрополити. По този начин много от алтернативните общности се завърнаха в лоното на официалната църква. Останалото бе свършено с една полицейска акция през 2004. На базата на един нов закон за религията, прокаран от тогавашния премиер Сакскобургготски, алтернативните бяха изхвърлени от 40 черкви и повече от 200 манастира, сгради и парцели.\n\nПочти нищо ново не се забелязва из българските манастири. Историческите обители в Рила, Бачково и Рожен оставят същото музейно впечатление, както по времето на комунизма. В Рилския манастир идват поне много богомолци, докато игумен Борис Добрев стои самотен в Бачково, а в двора на изписания с великолепни стенописи Роженски манастир се мярка само един-единствен престарял монах.\n\nМалцина са онези, които търсят \"вътрешния път\"\n\nОбяснение за последното може да се търси вероятно във факта, че Роженският манастир бе база на разколния патриах Пимен. Ала за сушата в българското монашество има по-дълбоки причини от враждебността на комунистическия режим или вездесъщия днес секуларизъм. Духовното обновление на православието чрез мистицизъм през 18 и 19 век подминава единствено България. Докато от Молдавия Паисий Величковски прогласява \"вътрешния път\", българският монах Паисий Хилендарски зове към национално възраждане; за него духовните ценности остават на заден план.\n\nНа тях залага днес енергично поне малкият Руенски манастир. Осмина монаси и още толкова послушници се стремят да съживят традиционната православна духовност, включително и с модерни средства: те поддържат единственото църковно радио в цяла България. Руен обаче е един от твърде малкото примери за подем в българското православие. За съжаление е вярно онова, което ни каза във Варна отец Василий Шаган: \"Българската църква все още ближе раните си, които й нанесоха комунизмът и псевдодемократите в наше време.\"","summary":"Разколът в Българската православна църква, започнал след края на комунизма, продължава и днес да тлее на бавен огън. Но това далеч не е единствената причина за сушата в българската православна духовност.","language":"bul"}
{"url":"https://www.dnevnik.bg/biznes/2009/02/06/670410_avtomobilniiat_sektor_zapochva_godinata_sus_zagubi/","title":"Автомобилният сектор започва годината със загуби","date":null,"text":"Драстичното свиване на търсенето на нови автомобили може да доведе Toyota до загуба от $4.95 млрд. за финансовата година. cc canonsnapper\n\nРегистрирането на загуби, намаляването на продажби, затварянето на производства и съкращаването на персонал продължават да тресат автомобилната индустрия по света. Секторът понася все по-тежко икономическата криза и прогнозите за близкото бъдеще не вещаят подобрения, споделят специалисти цитирани от \"Блумбърг\".\n\nСпоред последните прогнози на експерти от Toyota, компанията ще понесе три пъти по-голяма загуба за финансовата 2008, от колкото беше оповестено преди шест седмици. Рекордният негативен резултат се очаква да достигне $4.95 млрд, като само за последното тримесечие оперативната загуба на корпорацията се равнява на $3.97 млрд. Инвестициите през последните години за изграждането на нови производства и увеличаването на продукцията се оказват основен фактор за огромните оперативни разходи на Toyota. В ситуация на свиване на потреблението в сектора, от компанията са принудени да намаляват променливите разходи и капацитета на заводите, уточняват от Ройтерс.\n\nДруг автомобилен гигант, Volkswagen AG, обяви намаление с 20% на доставките за месец януари за цялата група, като годишното свиване на продажбите се очаква да намалее с 8-10%, предположи Детлеф Витинг, директор продажби, цитиран от \"Блумбърг\". Отделните марки на компанията отбелязват драстичен спад в резултатите за месеца. Най-лошо се справят от Audi с 29%, Seat с 28% и Skoda с 26%, а Volkswagen е сравнително добре - \"само\" с 16% намаляване на продажбите. Според представителя на корпорацията, основна причина за този рязък срив е свиването на ключови пазари като Бразилия, Русия, Индия, Китай. Резултатът от тежките загуби за компанията ще е затварянето на основните производства в Германия за 5-дневен срок. Този ход от страна на Volkswagen AG, ще принуди около 60 хил. работници на компанията да излязат в неплатен отпуск. Според Витинг, подобрение в резултатите на автомобилният конгломерат може да се очаква през втората половина на 2010г.\n\nСвиването на потреблението в друг, по-еластичен сектор, доведе до загуби на Volvo. Резкият спад на пазара на камиони в Европа е основен фактор за изненадващата загуба на шведския производител за последната четвърт. От компанията прогнозират намаляване на поръчките за нови камиони от европейски компании с над 1/3 за 2009г. Оперативната загуба от $120 млн, за изминалото тримесечие е резултат от свиването на поръчките с 82% спрямо същият период от предишната година, обявиха от Volvo. От компанията заявиха, че очакват стабилизиране на резултатите през втората половина на 2009г.\n\nТежкото състояние на сектора е причина за нови искания за държавна помощ. Американските компании за авточасти могат да поискат подпомагане с 25.5 млрд. долара.\n\nИталианското правителство пък подкрепи дългоочаквания план за подкрепа на автомобилния сектор. Правителственият пакет включва субсидия от 1500 евро за всеки, който продава старата си кола и я заменя с чисто нова. Освен това са предвидени данъчни облекчения при покупка на кола или техника за дома. Правителствената помощ ще е на обща стойност 2.0 млрд. евро.","summary":"Volkswagen AG, Toyota и Volvo, обявиха изненадващо влошените си финансови резултати","language":"bul"}
{"url":"https://www.dnevnik.bg/morski/2014/01/14/2219359_gerb_shte_tursi_otgovornost_ot_varnenskiia_oblasten/","title":"ГЕРБ ще търси отговорност от варненския областен управител в парламента","date":null,"text":"Депутатът Емил Радев показва камъкът, с който рано тази сутрин е било счупена стъклото на централния офис на партията му във Варна.\n\nДепутатът от ГЕРБ Емил Радев ще пита от парламентарната трибуна дали управляващата коалиция подкрепя действията на варненския областен управител Иван Великов. Това заяви самият Радев по време на пресконференция, организирана рано сутринта днес в централата на партията му във Варна.\n\n\"Вместо да се занимава с разглеждането на бюджет за 2014 година, Общинският съвет губи време да прегласува решения, върнати с некомпетентни аргументи от областния управител\", Каза Емил Радев. По тази причина той ще търси отговор на въпроса, кой е номинирал Иван Великов за поста, стои зад решенията му и кой носи отговорността за последиците от тях.\n\nВчера по време на заседанието си варненският Общински съвет прегласува всички решения, взети на сесията му от 13 декември м.г. Те бяха оспорени от областния управител Иван Великов с аргумента, че са взети в условията на нарушения на правилника за работа на съвета.\n\nМотивите на Великов за този ход бяха формални. Първият от тях - провеждането на заседанието в петък вместо в сряда, както е регламентирано в правилника на общинския съвет. Вторият – че преди гласуване не са били изслушвани вносителите на съответните решения. С акта на областния управител на Варненска област обаче бяха отменени няколко важни решения като актуализацията на общинския бюджет за 2013 г., намаляването на такса смет, пътния данък и туристическата такса за висококатегорийните хотели на територията на общината.\n\nДруго важно решение бе това за избор на общински представител в общото събрание на местното ВиК дружество. Едно от прегласуваните решения вчера бе и това за отдаването под наем на общински имот – станция за газ метан. Тя е частна общинска собственост и бе дадена за ползване без търг от компанията \"Метан груп\", в която до 24 юли м.г. съдружник с над 30% от дяловете е била съпругата на Портних Вилислава. След тази дата те са прехвърлени на нов съсобственик – Борис Касабов.\n\nСред гласуваните решения по време на сесията от 13 януари бе и предизвикалата серия скандали смяната на турските географски наименувания край Варна с български.\n\nПо време на днешната си пресконференция варненските депутати от ГЕРБ заявиха, че до този момент управляващите не са изпълнили много от предизборните си обещания. Сред тях бяха споменати премахването на плоския данък, въвеждането на допълнително данъчно облагане за доходите над определен праг, премахването на лихвата върху депозитите и др.\n\nСред темите на днешната пресконференция в централата на ГЕРБ във Варна бе и казусът \"Волен Сидеров\", чието начало бе поставено именно във Варна в началото на миналата седмица.\n\n\"Волен Сидеров трябва сам да се откаже от имунитета си, каза Емил Радив. Само така, ще даде ясен знак, че е готов да съдейства на разследването, след като за пореден път нападна граждани и дипломати, прояви агресия срещу полицай\". Според него обаче е странен фактът ,че показания по случая до момента не били снети от депутатите от \"Атака\", пътували с лидера си.\n\nПреди началото на днешната пресконференция стана ясно, че тази нощ едно от стъклата на централния офис на ГЕРБ във Варна на ул. \"Сан Стефано\" е било счупено с камък. Според Радев това бил ясен знак, че когато \"смислените политически аргументи свършат идва ред на агресията\".","summary":"Рано тази сутрин една от витрините на централния офис на ГЕРБ във Варна е била счупена с камък. О партията заявиха, че това е израз на агресията, която замествала липсващите политически аргументи.","language":"bul"}
{"url":"https://www.dnevnik.bg/biznes/companii/2004/09/22/74857_kzk_sankcionira_bravo_za_imitaciia_na_markata_sachi/","title":"КЗК санкционира \"Браво\" за имитация на марката \"Сачи\"","date":null,"text":"Комисията за защита на конкуренцията (КЗК) глоби със 7 хил. лв. софийската месопреработвателна компания “Браво” за имитация на популярната марка кренвирши \"Сачи\", съобщиха от ведомството. Управителят на засегнатото дружество Атанас Янев заяви, за \"Дневник\", че това решение силно го изненадва. \"Не виждам как комисията може да приеме, че марка, налагана в продължение на 10 години, имитира знака, ползван от конкурентите едва от година. Всичките ни действия са законни, марката ни е регистрирана в Патентното ведомство и ние я ползваме не само за кренвиршите, но и за цялата си продуктова гама. За нас този въпрос е принципен, не е важен размерът на глобата и ще обжалваме на всички възможни инстанции\", коментира Янев.\n\nКомисията е сезирана за случая от пловдивските дружества “Белла България” АД и “Дил тур - Пловдив” АД. Те произвеждат кренвирши “Сачи” от юни 2003 г., като използват характерно лого и дизайн, представляващи червен правоъгълник, в който е поставено зелено цвете и с бели букви е изписано “Сачи”. Според молителите в края на юли 2003 г. “Браво” ООД започва да произвежда кренвирши в опаковки, близки до логото на “Белла България” и “Дил тур - Пловдив”. По този начин потребителят лесно може да бъде заблуден, че кренвиршите “Браво” са нов продукт на производителите на “Сачи”. Възможността за заблуда се засилва и от липсата на име на производителя върху новата опаковка. Пловдивските компании считат, че поради недобросъвестната търговска практика на “Браво” са претърпели значителни загуби.\n\nВ мотивите на КЗК се отбелязва, че за да е нарушен законът, е нужно имитиране на вече наложена и добре известна марка. В случая и двете страни имат регистрирани марки за продуктите си. “Браво” обаче използвала марка, различаваща се от регистрираната и почти идентична с тази на пловдивските компании. Според решението на комисията на 18 март тази година “Браво” е заявило регистрация на нова комбинирана марка и декларирало, че от 1 април спира ползването на спорния знак. Тъй като “Браво” е променило дизайна на етикета си, КЗК глоби компанията само 7 хил. лв.\n\n- - - - - -\n\nАнтимонополната комисия взе решения да санкционира още две компании. Едната глоба от 20 хил. лв. е за пловдивския кабелен оператор ЕТ “Касат-Стоян Кабашки” - Съединение. Според решението на КЗК ЕТ \"Касат\" е привлякъл нелоялно клиенти, като е предоставил кабелна услуга на 25 абоната, без да плащат такса за цялата 2004 г. Управителят на компанията Стоян Кабашки заяви пред \"Дневник\", че ще обжалва това решение. Той каза, че това е поредният ход от войната на конкурентното пловдивско дружество “Елитком” ООД, което е сезирало комисията.\n\nКЗК глоби с 5 хил. лв. и пернишкото \"Кларикс\" ООД за имитация на марката Claryx. Спорната марка е създадена и разработена като графично изображение именно от “Кларикс”, но е регистрирана в Патентното ведомство от лицето Красимир Крумов, който е сезирал КЗК за нарушението.","summary":"Месопреработвателната фабрика ще обжалва решението, смята го за неоснователно","language":"bul"}
{"url":"https://www.dw.com/bg/%D0%BF%D1%80%D0%B5%D0%B3%D0%BB%D0%B5%D0%B4-%D0%BD%D0%B0-%D0%BF%D0%B5%D1%87%D0%B0%D1%82%D0%B0/a-2599037","title":"Преглед на печата","date":null,"text":"Тъкмо защото Бундесверът естествено е просто едно огледало на обществото, подготовката на войниците – на първо място принципът на вътрешното ръководство – и най-вече подборът на персонала трябва да бъдат на нивото на изискванията при международни бойни мисии. А те явно не са на това ниво. Ако по-високото заплащане и перспективата за участие в истински бойни преживявания са главните мотиви за участие в международните операции, тогава ние може би изпращаме погрешните хора на глобалния фронт.\n\nИ мнението на ОФЕНБАХ ПОСТ:\n\nКаква е всъщност идеята на това вече ежедневно публикуване на тези отвратителни снимки? Повишаване на вестникарския тираж? Несъмнено това на първо място. Да се хвърли лоша светлина върху афганистанската мисия? Възможно е. Да се ускори исканата от някои политически сили промяна към професионална армия? Не е изключено. Едно обаче е абсолютно неправдоподобно: това били документи за нашето време, които трябвало обезателно да се публикуват; да, разбира се, и за да се демонстрира свободата на печата. Само че това вече стана и няма нужда всеки ден да ни се сервират подобни снимки, само за да се убедим колко свободни са нашите медии.\n\nНакрая - коментарът на ФРАНКФУРТЕР РУНДШАУ, озаглавен “Процеси на разложение в Ирак”:\n\nДиктатурата на Садам Хюсеин, неговите войни срещу Иран и Кувейт, санкциите на ООН и накрая войната на съюзниците начело със САЩ срещу неговия режим и последвалата окупация разрушиха цивилизационните основи на живота в тази страна. Възникналото оттук, и първоначално желано от окупаторите, разделение на населението според етническо-религиозен принцип унищожи спойката на обществото и държавната структура.\n\nПравителството на Нури ал-Малики се провали почти безшумно в опита си да изгради от наличните останки един демократичен ред. Нищо чудно, че се носят слухове за преврат. Но кандидатите за властта в тази почти не съществуваща повече държава нямат никакъв шанс без подкрепата на американското посолство. И дори ако правителството на Буш постепенно се отказва от засега последната си цел, износа на демокрация в Багдад, преди предстоящите след две седмици избори за Конгрес в САЩ не може да се очаква нищо.\n\nА отчетите за жертвите в Двуречието налагат спешната необходимост от промяна в курса. Отдавна вече не са умирали толкова много американски войници, колкото паднаха този месец в Ирак. И което е още по-потискащо: всеки ден жертва на терора стават около стотина иракчани. Води се прикрита борба за надмощие между армията (командвана от един шиитски министър) и полицията (ръководена от сунитите). Всъщност фронтовата линия е много по-сложна, но дори и в обобщен вид тя отговаря на онова, което някои политици разбират под етническо-религиозен федерализъм.\n\nЕдин още по-автономен Кюрдистан? Това несъмнено няма да се хареса на Турция, Иран и вероятно Сирия. Една частична шиитска държава? Това би било непоносимо за Саудитска Арабия заради потисканото шиитско малцинство в страната. Но единната държава така или иначе не съществува.\n\nИзходът би могъл да бъде в една лаицистична, социал-реформаторска сила, надхвърляща етническите граници. Навремето това беше гражданската левица и партията БААС плюс някои офицери. Разбира се по онова време все още съществуваше държавата Ирак.","summary":"Отново започваме със скандала около потискащите снимки на германски войници с човешки черепи в Афганистан. Ето първо коментара на ВИСБАДЕНЕР КУРИЕР:","language":"bul"}
{"url":"https://www.dnevnik.bg/print/arhiv_pari/2004/07/01/1610897_gafovete_s_tretiia_gsm_licenz/","title":"Гафовете с третия GSM лиценз","date":null,"text":"Съществуват достатъчно документи и доказателства, които точно сочат всички гафове, които правителството направи в хода на процедурата.В нарушение на принципа за независимост правителството освободи от длъжност председателя на КРС Георги Александров, като практически го наказа за това, че иска да спазва закона. Подобен вид действия не само имат деморализиращ ефект върху държавната администрация, но и мотивират отделни чиновници да нарушават законите поради съмнителна целесъобразност.По същия начин бяха нарушени и принципите на обективност, равнопоставеност и прозрачност при издаването на лиценз с ограничен ресурс /чл. 50, ал. 2 от същия закон/. Решението на КРС за публикуване на лиценза е от 7.06.2004 г., т. е. от същата дата, на която е издаден лицензът. С това КРС постави обществеността пред свършен факт, нещо повече - КРС взе решение за предварително изпълнение на лиценза.Интересното в случая е още, че издаването на лиценза е извършено непосредствено след взетото политическо решение за затваряне на глава Конкуренция от преговорите с ЕС. Това на практика е опит на кабинета \"Сакскобургготски\" да заблуди европейските ни партньори.В мотивите към лиценза е записано, че \"издаването на GSM лиценза на БТК е предварително условие за успешно приключване на приватизационната сделка\". Това е абсурдна формулировка за издаване на индивидуален лиценз при нарушение на принципа за недискриминационни условия. Издаването на лиценза е в нарушение на принципите на прозрачност, равнопоставеност и публичност при управлението на радиочестотния ресурс от КРС /чл. 28, ал. 2 от ЗД/.КРС не е осъществила и съгласувателна процедура с Министерството на отбраната и МВР за това, дали индивидуалният лиценз не застрашава националната сигурност и отбраната на страната /чл. 57, ал. 1 от ЗД/. Лицензът е издаден въз основа на постъпило предложение от Агенцията за приватизация, а не от оператора.Има много въпросителни и около цената.В мотивите за цената от 54.16 млн. лв. е записано, че тя се формира на базата на предположението, че за този ресурс държавата би могла да вземе от 2002 г. досега 6.5 млн. лв. Въз основа на тази сума чрез тарифата е изчислена първоначалната такса на GSM лиценза.В нарушение на закона не беше обявен търг или конкурс за предоставянето на третия GSM лиценз, който би формирал истинска пазарна цена. Сделката с МобилТел показа, че действителните пазарни стойности са значително по-високи от кабинетните изчисления на КРС, с което България е ощетена заради интересите на купувача на БТК.Съществени нарушения са допуснати и от председателя на Комисията за защита на конкуренцията по отношение на антимонополните мерки. В нарушение на Закона за административното производство председателят на КЗК Петко Николов без решение на комисията еднолично си е позволил да иска от Върховния административен съд предварително изпълнение на решенията на КЗК за разрешение на концентрацията на БТК с Viva Ventures. Високопоставени членове на правителството дълго време заблуждаваха обществеността, че не съществува писмо от директора на генералната дирекция Конкуренция на Европейската комисия по издаването на третия GSM лиценз. В писмото ясно е казано, че сделката с лиценза, издаден на БТК, се интерпретира като държавна помощ поради факта, че не е проведен търг или конкурс. Схемата на Симеон Сакскобургготски е проста: чрез послушните шефове на КРС и КЗК, в нарушение на българските закони и принципите на европейското законодателство в областта на ограничаване държавните помощи да даде с цената на всичко третия GSM лиценз на Viva Ventures. След всичко изредено дотук стават ясни и последствията от всички действия на правителството в тази сделка. По линия на мониторинга издаването на третия лиценз при недопустима държавна помощ и концентрация може да забави акта на присъединяването към общността с една година.Поръчителите на сделката с третия GSM лиценз вероятно след година няма да са в България, но длъжностните лица, подписали незаконосъобразните актове в ущърб на националните интереси, тепърва ще отговарят за действията си.*Авторът е депутат от ОДС . Как кабинетът се опита да заблуди европейските партньори, че спазва договореностите по глава Конкуренция","summary":"КАБИНЕТЪТ \"Сакскобургготски\" наруши принципите за независимист, прозрачност и неделимост, които са основополагащи в Закона за далекосъобщенията и европейското законодателство, за да даде третия GSM лиценз на фаворита си Viva Ventures.","language":"bul"}
{"url":"https://www.dnevnik.bg/biznes/2014/07/20/2347285_da_se_zavurnesh_v_tehnomarket/","title":"Да се завърнеш в \"Техномаркет\"","date":null,"text":"Не са един и два случаите, при които основатели се завръщат начело на създадените от тях компании. Някои се справят по-успешно от други - например Стив Джобс вдигна на крака Apple и направи групата технологична икона, докато Джери Янг \"закопа\" Yahoo. В България пък завърналият се основател е Николай Китов, който казва, че пак гледа веригата \"Техномаркет\" като \"свое дете\". Бизнесменът отново е съсобственик на групата, след като заедно с новите си съдружници - досегашния председател на съвета на директорите Евгений Гълъбов и Ангел Велев, поеха компанията зад \"Техномаркет\" - регистрираната в Лихтенщайн Domtech Holding. Чрез нея през 2012 г. Корпоративна търговска банка влезе във веригата за техника, като придоби дълга на предишните собственици.\n\nГълъбов и Китов ще бъдат изпълнителни директори на \"Техномаркет\", а промените в управлението вече са вписани в Търговския регистър. И двамата казват, че сегашните им действия са своеобразна авантюра. \"Направихме така нареченото изкупуване от мениджмънта (managemеnt buyout), защото след многото поредни собственици никой не се грижеше за тази фирма както трябва\", казва Гълъбов. Той и Китов ще ръководят всекидневните операции на компанията, а Велев ще отговаря за имотната част от бизнеса. Всъщност Китов никога не е излизал изцяло от компанията - въпреки че вече нямаше дял, той остана член на борда на директорите и се занимаваше основно с търговските операции. Но след влизането на КТБ влиянието му в групата намаля. Гълъбов и Велев пък дойдоха в \"Техномаркет\" през 2012 г., след като компанията \"АГП Дивелопмънт\" беше избрана от банката да я представлява в управлението на веригата. Така след почти две години съвместна работа тримата стигат до идеята да поемат компанията сами. \"Просто намерихме общ език. Никой не може да се съмнява кои сме - Николай е основател на \"Техномаркет\", аз пък от десет години се занимавам с преструктурирането на фирми\", казва Гълъбов. Китов пък казва, че за първи път от години може да се работи за ефективна корпоративна структура в компанията. \"Досега имаше толкова контрольори и чужди директори на клона, докато сега заедно с Евгений отговаряме за всичко\", казва Китов. Гълъбов допълва, че вече са махнали една голяма група чуждестранни финансови мениджъри, които само са се подписвали под огромни заплати.\n\nИзкупуването от мениджмънта всъщност няма да стане чрез плащане на някаква сума на досегашния собственик, а чрез поемане на задълженията на компанията. Според Китов и Гълъбов \"Техномаркет\" има експозиция от 25 млн. евро към КТБ и в момента преговаря с други банки за рефинансиране на този дълг. Самата КТБ влезе като кредитор в \"Техномаркет\" в началото на 2012 г. Тогава тя придоби с дисконт от австрийската Raiffeisen Zentralbank дълга (20 млн. евро при отпускането му), с който фондът Trans Balkan Investment Limited (TBIL) стана мажоритарен акционер с 61.8% в регистрираното в Холандия дружество TechnomarketDomo N.V. То пък беше собственик на 100% от тогавашната компания майка на веригата - \"К енд К електроникс\". Останалите 38% бяха в ръцете на Китов, другият съосновател на \"Техномаркет\" - Христо Кусев, и румънски партньори. Преди TBIL собственик на веригата пък беше друг фонд - Equest. Впоследствие КТБ преобразува заемите си в собственост чрез Domtech Holding, като увеличи капитала на дружеството, както направи и с други български компании. Тогава мажоритарният акционер на банката Цветан Василев просто пое контрола над поредното голямо местно дружество.","summary":"Основателят на търговската верига Николай Китов застана отново начело на компанията с нови съдружници","language":"bul"}
{"url":"https://www.dw.com/bg/%D0%B7%D0%B0%D0%BF%D0%BE%D0%B2%D0%B5%D0%B4-%D0%B7%D0%B0-%D0%B0%D1%80%D0%B5%D1%81%D1%82-%D0%BA%D0%BE%D1%8F%D1%82%D0%BE-%D0%BF%D0%BE%D1%80%D0%B0%D0%B6%D0%B4%D0%B0-%D1%81%D1%8A%D0%BC%D0%BD%D0%B5%D0%BD%D0%B8%D1%8F/a-18530937","title":"Заповед за арест, която поражда съмнения","date":null,"text":"В събота (20.6.) в Берлин беше арестуван журналистът на \"Ал Джазира\" Ахмед Мансур. Както научи Дойче Веле, арестът е на базата на международна заповед за арест, издадена от египетските власти. Мансур е обвиняван за различни неща - твърди се например, че през февруари 2011 година е участвал в изтезанията на един адвокат на площад Тахрир. Египетски съд е осъдил журналиста задочно на 15 години затвор. Прокуратурата го обвинява също за изнасилване и грабеж. Мансур отхвърля всичките обвинения. \"Ал Джазира\" пише на сайта си, че заповедта за арест е \"прозрачен опит за очерняне на един водещ журналист\".\n\nАхмед Мансур е роден през 1962 година в Египет. Той е член на Мюсюлманското братство. След свалянето на египетския президент Морси през юли 2013 година, властите в Египет започнаха да пресладват жестоко Мюсюлманските братя. През май тази година Морси и още 100 души обвиняеми бяха осъдени на смърт. На 16 юни друга съдебна инстанция потвърди присъдата срещу Морси, който има право да обжалва решението.\n\nАхмед Мансур е един от най-известните журналисти в арабския свят. Той има собствено предаване в \"Ал Джазира\", неречено \"Без граници\". Известен е с острия стил на интервютата, които води с представители на крайно консервативния ислям, дори с екстремисти. Наскоро Мансур интервюира лидера на опериращия в Сирия Фронт \"Ал Нусра\" Абу Мохамед ал Джолани.\n\nТелевизия \"Ал Джазира\", чието седалище е в Катар, не крие симпатиите си към Мюсюлманските братя. През декември 2013 година египетски съд осъди трима журналисти от \"Ал Джазира\" на дълги години затвор. Австралийският репортер Питър Грест и неговият египетско-канадски колега Мохамед Фахми бяха осъдени на 7 години затвор. Техният египетски колега Бахер Мохамед беше осъден на 10 години затвор. Съдът прие за доказано, че журналистите са разпространявали неверни информации, с които били застрашили националната сигурност на страната. Присъдите предизвикаха международни протести. През февруари 2015 година Грест беше върнат в Австралия, а Фахми и Мохамед бяха освободени срещу парична гаранция.\n\nОще миналата есен Египет издаде международна заповед за арест на Ахмед Мансур чрез Интерпол. В края на октомври 2014 г. \"Ал Джазира\" информира в английската си телевизионна програма, че Интерпол е отказал да издирва Мансур. Не само журналистите на \"Ал Джазира\" са поставени под силен натиск. През октомври миналата година 17 издатели на държавни и частни медии публикуваха обща декларация, в която се обявяват срещу \"всеки опит да бъдат дискредитирани държавните институции, армията, полицията и правосъдната система\". Авторите на декларацията твърдят, че \"това хвърля лоша светлина върху работата на тези институции\".\n\nДемонстранти в Германия настояват за освобождаването на Мансур\n\nПрез април 2015 г. египетски съд осъди трима журналисти от интернет-изданието \"Rassd\" на доживотен затвор. Тримата били разпространявали \"неверни информации\" за един протест на Мюсюлманските братя през август 2013, който завърши кърваво, с което се опитвали да провокират безредици. Правозащитната организация Амнести интернешънъл съобщи, че в египетските затвори в момента се намират 18 журналисти. \"Властите използват аргументи като сигурността и борбата срещу тероризма, за да вземат на прицел журналисти, коити не следват официалната линия\", пише Комитетът за защита на журналистите /CPJ/.\n\nОбвиненията срещу Ахмед Мансур все още не са изяснени. Очаква се и становището на германските съдебни власти. Те не бива да оставят впечатлението, че Германия помага на едно правителство, издало стотици присъди срещу представители на опозицията в Египет. \"Германското правосъдие в никакъв случай не бива да става съучастник на режима на произвола в Кайро\", заяви депутатката от партията на Зелените Франциска Брантнер. В противен случай, ще пострада имиджът на Германия сред демократичните сили в целия арабски свят, смята депутатката.","summary":"В Берлин беше арестуван известният водещ на телевизия \"Ал Джазира\" Ахмед Мансур. Египет го издирва с международна заповед за арест. Много неща навеждат на мисълта, че тази заповед е мотивирана политически.","language":"bul"}
{"url":"https://www.dnevnik.bg/sport/2002/02/26/32777_mihael_shumaher_e_nai-skupoplateniiat_pilot_vuv/","title":"Михаел Шумахер е най-скъпоплатеният пилот във \"Формула 1\"","date":null,"text":"Четирикратният световен шампион Михаел Шумахер е най-скъпоплатеният пилот във \"Формула 1\" през последните няколко години, съобщи италианският всекидневник \"Гадзета дело спорт\". Според изданието, приходите на германеца за 2002 г. ще бъдат около 56 милиона евро. Любопитно е, че въпреки високата заплата на световния шампион, отборът му \"Ферари\" не е на първо място в символичната класация по годишен бюджет за новия сезон. Лидер по инвестирани средства преди първенството, което започва с Гран при на Австралия в Мелбърн на 3 март, е новакът \"Тойота\". Японският концерн стартира с рекорден бюджет от 300 милиона евро, като италианците заемат второто място по този показател с 25 милиона по-малко.\n\nПрез последните години Михаел Шумахер, който е най-скъпоплатеният спортист в Европа, отстъпва по годишни приходи в света единствено на голф-звездата Тайгър Уудс (100 милиона евро) и на баскетболиста Майкъл Джордан. Германският пилот този сезон ще прибере в банковата си сметка близо 56 милиона евро. Заплатата, която получава във \"Ферари\" за един сезон, е 38 милиона евро и по този показател се превръща в безспорен лидер във \"Формула 1\". Освен тези пари Михаел получава годишно около 10.5 милиона от личните си спонсори и допълнителни 7.5 милиона от продажбата на сувенири с неговия лик.\n\nЧетирикратният световен шампион, който миналата година навърши 33 години, забогатява с 3.3 милиона евро във всяко състезание от календара на \"Формула 1\". Това означава, че за всеки изминат километър в световния шампионат банковата му сметка набъбва с 10 800 евро.\n\nНа второ място в ранглистата на най-високо платените пилоти е друг световен шампион - Жак Вилньов от екипа на БАР, както и бившият съотборник на Михаел Еди Ървайн, който в момента има договор с \"Ягуар\". И двамата получават годишно по 15.3 милиона евро. Непосредствено след тях в класацията се нарежда малкият брат на Шумахер - Ралф. Пилотът на \"Уилямс\" постигна три победи в стартовете от шампионата миналата година и успя да подпише нов договор със сър Франк Уилямс, според който заплатата му скочи от 1.1 до 13.5 милиона евро годишно. От 2003 г. в сила влиза нов контракт, според който Ралф ще получава по 15.3 милиона евро на сезон.\n\nПри отборите новакът \"Тойота\" стартира в шампионата с най-високия бюджет в сравнение с всички останали единадесет участника в битката при конструкторите. Японският автомобилен концерн инвестира в развитието на двигателя и шасито си този сезон 300 милиона евро. През последните две години \"Тойота\" вложи и 130 милиона в завода си в германския град Кьолн. След световните шампиони \"Ферари\", които разполагат с бюджет от 275 милиона, се нарежда екипът на \"Макларън\". \"Сребърните стрели\", заедно с \"Уилямс\" и \"Ягуар\" имат равен бюджет от по 250 милиона евро. След тях е френският концерн \"Рено\", който започва първенството с 230 милиона. В края на класацията са \"Заубер\" и \"Ероуз\" с по 130 милиона, а ръководството на \"Минарди\" е отделило едва 65 милиона. Общата сума на инвестираните средства от отборите във \"Формула 1\" преди този сезон е 2.28 милиарда евро.","summary":"Четирикратният световен шампион получава годишно 56 милиона евро","language":"bul"}
{"url":"https://www.dw.com/bg/%D0%B3%D1%8A%D1%80%D1%86%D0%B8%D1%8F-%D1%80%D0%B8%D1%81%D0%BA%D1%8A%D1%82-%D0%B5-%D0%B3%D0%BE%D0%BB%D1%8F%D0%BC-%D0%BD%D0%BE-%D0%BE%D0%BF%D0%B8%D1%82%D1%8A%D1%82-%D1%81%D0%B8-%D0%B7%D0%B0%D1%81%D0%BB%D1%83%D0%B6%D0%B0%D0%B2%D0%B0/a-18592986","title":"Гърция: рискът е голям, но опитът си заслужава!","date":null,"text":"Гърция не е функционираща държава. Нито пък е била някога, откакто е членка на валутния съюз. В такава държава всеки силов опит отвън за налагане на реформи и саниране с помощта на нечовешки лишения, е също толкова непосилна задача, колкото и да се изчисли квадратурата на кръга. Който иска да е част от еврозоната, той трябва да отговаря на определени условия. Напълно правилно. При тези условия обаче да искаш да се измъкнеш от блатото би означавало и да обречеш хората в Гърция на безкрайни мъки.\n\nГерманският финансов министър Волфганг Шойбле знае това отлично. Самият той твърди, че се измъчва и непрестанно се бори за намиране на решение, което да проработи. Той смята, че едно такова добро решение би било временното излизане на Гърция от еврозоната. Сигурно чувството му казва друго, защото познаваме Шойбле и като убеден европеец, който милее за европейското единство. Жалко за него сега, че план \"Б\" (временен грексит) не можа да събере мнозинство в ЕС. Засега. Или все още не. Защото знае ли някой какво ще стане след две или след четири седмици?! Възможно е например в процеса на преговори по новата спасителна програма за Гърция да възникнат непреодолими пречки. Например ако зейне огромна пропаст между изискванията към гърците и техните реални възможности за промяна.\n\nВсичко това предстои да разберем скоро. И въпреки това повечето са на мнение, че опитът си заслужава. Включително в Германия. За човещина при одобряването на третия помощен пакет за Гърция призова вицеканцлерът и министър на икономиката Зигмар Габриел. А канцлерката Меркел се показа такава, каквато сме свикнали да я виждаме - разумна, спокойна, сдържана и делова. Нито думичка за някаква драма, за хаос или насилие.\n\nСабине Кинкарц, кореспондент на \"Дойче веле\" в Берлин\n\nГабриел подходи по различен начин - той обрисува гърците като съседи, при които германците почиват през лятото, и припомни, че хиляди гърци живеят и се чувстват в Германия като у дома си. \"Не можем да оставим тези хора сега в беда\", призова той и обрисува една нежелана картина на гладуващи гръцки деца, просещи по улиците пенсионери и дълги опашки пред социалните кухни. В същото време обаче той подчерта, че Гърция се нуждае от дълбоки структурни реформи. Казано беше и това, че корупцията, укриването на данъци и клиентелизмът означават унищожение.\n\nЗигмар Габриел не обещава, че този опит за спасяването на Гърция ще сполучи. Но е убеден, че той си заслужава. Във всеки случай вицеканцлерът звучи доста по-убедено от финансовия министър Шойбле. Но по въпроса за това как трябва да се процедира с Гърция оттук нататък, двамата министри (на финансите и на икономиката) се оказаха на по-близки позиции, отколкото понякога това е изглеждало.\n\nНикой не може да предскаже дали ще бъде успешна третата спасителна програма за Гърция. Същинската работа тепърва започва, а пътят ще бъде много труден. Накрая той все пак може да завърши с \"грексит\" - излизане на Гърция от еврозоната. И ако това се случи, ще бъде грешно за това да се обвиняват само гърците. Отговорност носят преди всичко онези, които въведоха еврото, без преди това да са създали един общ икономически и социален съюз. Но това е минало. Днес търсим решенията на последиците от тези грешки. Колкото и трудни да са те.","summary":"Възможно ли е все още Гърция да бъде спасена? Германското правителство смята, че опитът си заслужава, а Бундестагът реши да го последва. Има обаче и недоверчиви, отбелязва в коментара си Сабине Кинкарц.","language":"bul"}
{"url":"https://www.dnevnik.bg/sport/2005/01/30/87662_ruskiiat_hokei_zaema_chast_ot_pazarnite_pozicii_na_nhl/","title":"Руският хокей заема част от пазарните позиции на НХЛ","date":null,"text":"Поредицата провали в преговорите между хокеистите от Националната хокейна лига на САЩ и Канада (НХЛ) и собствениците на клубове, довели до продължителна временна отмяна на началото в тазгодишния шампионат, обърнаха из основи пазара на този спорт в света. Докато двете страни спорят относно размера на заплатите, на сцената се появи втори играч - руската Суперлига.\n\nОказа се, че хокейните клубове в Русия разполагат със солиден финансов ресурс, който веднага бе инвестиран в наемане на дузина звезди от НХЛ начело с чешката звезда Яромир Ягър. Професионалисти от САЩ, чиято средна годишна заплата за сезона 2002/2003 г. е била 1.8 милиона долара, предпочетоха Източна Европа пред алтернативата да бъдат практически безработни. Съсредоточаването на звезди бе основно в два отбора - спонсорирания от олигарха Роман Абрамович \"Авангард\" (Омск) и \"Казан\", който е собственост на Равил Шавальов - Лудия татарин. \"Авангард\", чийто бюджет е 25 милиона долара, привлече Ягър, докато в \"Казан\" заиграха Висент Льокавалие и Брад Ричардс, които преди това носеха екипа на носителя на купа \"Стенли\" \"Тампа Бей\". И в двата клуба финансирането е в същите размери, както например в отбора от НХЛ \"Нешвил предатърс\".\n\n\"Заплатите на играчите в Русия и в САЩ са в сравнително сходни размери, твърди мениджърът Джей Гросман. Това прави хокейните звезди конвертируеми не само отвъд океана, но и в Европа\". Паралелно с американците, в Суперлигата се върнаха да играят и руски хокеисти, чиито заплати са съпоставими с тези на играчите от САЩ. Договорите с \"пришълците\" подлежат на незабавно прекратяване, в случай че сезонът в НХЛ все пак започне. Сергей Кривокрасов, който през 1992 г. на 18-годишна възраст премина в \"Чикаго Блекхоукс\", отбелязва в тази връзка: \"Ако трябва да приемам намаление на заплатата си в НХЛ, по-добре да се прибера в Русия.\" Сергей Макаров, играч от легендарния тим на СССР през 70-те и 80-те години, твърди че руският хокей ще има все повече инвеститори. Политическият анализатор Юлия Латинина обяснява този с процес с факта, че в Русия \"хората нямат навик да задават въпроси откъде идват парите и какви са заплатите на хокеистите.\" Инвестиционният климат в хокея в Русия в момента е отличен, и то при положение че през миналата година в законодателството бяха вкарани редица ограничения, забраняващи рекламата в спортни състезания на възлови за аудиторията продукти като спиртните напитки и дори бирата.\n\n\"Парите в хокея провокират подрастващите да тренират, свидетелства старши треньорът на \"Казан\" Зинетула Билялетджинов. Конкуренцията ражда по-добри играчи. Децата вече се замислят дали не си заслужава повече да се ориентират към хокея, вместо да се занимават с футбол. Те виждат своя шанс на хокейната площадка в техния град, и американската мечта изглежда напълно осъществима в Русия.\"\n\nВпрочем е в спортно-технически план нещата не изглеждат зле, след като \"Авангард\" (Омск) вече зарадва Абрамович с европейски клубен трофей, по-рано отколкото погълналият милиони евро футболен тим на \"Челси\". Във финалния мач за Купата на европейските шампиони по хокей на лед тимът от Омск победи с 2:1 финландския \"Керпет\", при това с победен гол на Ягър в допълнителното време.\n\nНай-високите заплати в руския хокей\n\n(Заб. - заплатите на хокеистите са в млн. долари годишно)\n\nЗа да създадете комикс, моля логнете се в профила си.","summary":"Звездите от шампионата на САЩ вече предпочитат Суперлигата","language":"bul"}
{"url":"https://www.dw.com/bg/%D1%81%D0%BF%D0%B5%D1%86%D0%B8%D0%B0%D0%BB%D0%BD%D0%B8%D1%8F%D1%82-%D0%BE%D1%82%D1%80%D1%8F%D0%B4-monuments-men/a-17220442","title":"Специалният отряд ″Monuments Men″","date":null,"text":"Кои са били хората от \"Monuments Men\"? И как е изглеждала работата им? Всичко това е описано в книгата на американеца Робър М. Едсел, която преди броени месеци излезе и на германския книжен пазар. Историите, разказани в тази книга, служат и за основа на филма на Джордж Клуни, посветен на \"Monuments Men\". Лентата ще бъде представена на следващото Берлинале, което ще се състои през февруари 2014.\n\nНо да се върнем към въпросите. Кои са \"Monuments Men\" и как е изглеждала работата им? Става дума за специален отряд от американски и британски войници, които в цивилния си живот упражняват професии като изкуствоведи, куратори, архитекти, реставратори, архивари. По времето на Втората световна война, по-точно през 1943, на тях им е възложена задачата да опазят европейското културно наследство от унищожаване и да открият откраднати и иззети от нацистите произведения на изкуството, които да върнат на истинските им собственици. Официалното име на отряда е \"Monuments, Fine Arts, and Archives Section\", но всички бързо започнали да ги наричат просто \"Monuments Men\". Макар и 350-те членове на специалния отряд да не са били високопоставени военни, в годините между 1943 и 1951 те успели да открият и спасят над 5 милиона обекта.\n\nНацистите, които при изтеглянето си от фронта понякога залагали на тактиката на \"изгорената земя\", изобщо не се съобразявали с ценните в културно-исторически план обекти. Бомбените нападения на съюзниците, както и войниците грабители също представлявали заплаха за богатото европейско културно наследство. Към това се добавят и кражбите на стотици хиляди картини и скулптури от музеи, църкви и частни колекции, извършени от националсоциалистите.\n\nПрез 1944 шефът на \"Monuments Men\" Джордж Стаут казал следното: \"Вярно, че на фона на страданията, изпитвани от цивилните граждани, жените и децата, разграбването на материални блага може да изглежда нещо второстепенно. Но какво би станало, ако спечелим войната, но изгубим последните 500 години от културната си история?\". Същия въпрос си задал през 1943-та и американският върховен главнокомандващ Дуайт Айзенхауер, когато поставил задачата за съхранение на европейското културно наследство.\n\n\"Monuments Men\" по време на акция\n\nНавремето \"Monuments Men\" направили списък на сгради паметници на културата. Известно било, че войниците не се съобразявали с културното наследство, дори и след изтеглянето на нацистите. Специалният отряд обаче се опитвал да опази ценните постройки, поставяйки ограждащи ленти с надписа \"Паметник на културата - влизането забранено\". Когато това не помагало, членовете му прибягвали до трикове и поставяли табели \"Внимание - мини!\". Много църкви и замъци, предимно в северна Франция, но и в Белгия и в Холандия, са били запазени от разрушение именно по този начин.\n\nСъкровища в мини и пещери\n\nПрез последните седмици от войната \"Monuments Men\" се натъкнали на множество хранилища, в които нацистите събирали откраднатите произведения на изкуството. В повечето случаи това били изоставени мини, но и - замъци и крепости, в които нацистиките водачи складирали картини на Леонардо да Винчи и Вермеер, Рембранд и Микеланджело.\n\nСцена от филма на Джордж Клуни за \"Monuments Men\"\n\n\"Monuments Men\" успели да издирят картините и да ги съберат в едно централно хранилище, от което в първите следвоенни години произведенията на изкуството били предадени на различни музеи - без да се отчита обаче, че в повечето случаи истински собственици се явявали не музеите, а колекционери от еврейски произход. Чак десетилетия по-късно, след падането на Желязната завеса, започнали да се полагат усилия за връщането на творбите на истинските им собственици или на техните наследници.","summary":"Те са отговаряли за опазването на европейското културно наследство в годините около Втората световна война: членовете на специалния отряд \"Monuments Men\". В периода 1943-1951 те са успели да спасят над 5 милиона обекта.","language":"bul"}
{"url":"https://www.dnevnik.bg/print/arhiv_pari/2001/08/01/1544955_hudojnikut_risuval_krale_papi_i_drugi_vajni_osobi/","title":"Художникът рисувал крале, папи и други важни особи","date":null,"text":"Той се изявява още като ученик на Будапещенската академия, което му дава възможност да участва в изложба през 1888 г. с един детски портрет.През 1890 г. заминава с държавна стипендия за Мюнхен, където учи при Лизен-Майер Шандор. Там само за една година получава два сребърни медала - за картините Разказвачката на приказки и В мюнхенската пивоварна. Ласло не спира дотук - продължава за Париж, където посещава ателиетата на Ж. Льофевр и Б. Констант. Картините му от Парижкия период отразяват някои народни събития, в които се изявява умението му в областта на многофигурната композиция. Платната му говорят за лекота на рисунъка и за тънък усет към щриха.През 1894 г. в съдбата на Фюлоп Ласло настъпва решаващ обрат. Будапещенското художествено издателство Космос му предлага да изработи портрет на българския цар Фердинанд Сакскобургготски. С тази творба художникът има неочакван успех и спечелва симпатиите и на други европейски княжески родове. Той изоставя досегашните си търсения и се съсредоточава изцяло върху портретната живопис. Поръчките следват една след друга с шеметна бързина. Рисува Франц Йосиф Първи, император Вилхелм Втори, папа Лъв Тринадесети, английския крал Едуард Седми, испанската кралска фамилия.Утвърден вече като майстор от световен мащаб, през 1908 г. той заминава за Вашингтон. Там талантът му намира ново признание в качеството на поръчков портретист на президента Теодор Рузвелт. Превърнал се в гражданин на света, от 1914 г. Ласло става английски поданик. Макар и вече утвърден автор, той отново се учи от английските парадни портретисти на XVIII век. Модели са му видни личности от аристократичните кръгове. Приобщил се към културата на Англия, Ласло дава своя принос и за развитието на английското изобразително изкуство.Особен интерес за нас, българите, представлява създаденият през 1895 г. портрет на митрополит Григорий Доростолски и Червенски от сбирката на Националната галерия за чужденстранно изкуство. Той е висш духовник, черковен и обществен деец. Оформя се под влиянието на Иларион Макариополски и Неофит Бозвели. Участва активно в църковно-националните борби, но и в някои вътрешни интриги. През 1872 г. е избран за Доростоло-Червенски митрополит, което не му пречи да улесни Високата порта в свалянето на Екзарх Антим I. Митрополит Григорий е деен член на синода на Българската православна църква.По времето, когато създава тази творба, Ласло все още е далеч от по-късното си увлечение към аристократично-парадния портрет. Стремежът му да вникне в духовния мир на модела надделява над желанието да ласкае портретувания. Под външно изпълнения с духовно достойнство и вътрешна съсредоточеност образ усещаме енергията на човек, решен да реализира личните си амбиции дори когато влиза в разрез с някои от евангелските норми. Сякаш в този момент Ласло е мислел за прочутия портрет на папа Инокентий X от Веласкес в римската галерия Дориа. Troppa vero - Твърде правдиво!, както е известно, казал по повод на своя портрет папата. Същите думи би могъл да изрече или поне да си помисли Доростоло-Червенският митрополит. .","summary":"С ИЗКЛЮЧЕНИЕ на Мункачи Националната галерия за чуждестранно изкуство притежава творби на почти всички известни унгарски художници от края на XIX и началото на XX век. Сред тях особено ярко се откроява Фюлоп Ласло /1869-1937 г./.","language":"bul"}
{"url":"https://www.dw.com/bg/%D0%B8%D1%80%D0%B0%D0%BD-%D0%BF%D0%BE%D1%81%D1%82%D0%B0%D0%B2%D1%8F-%D0%BD%D0%B0-%D0%B5%D1%81-%D0%B8%D1%81%D0%BA%D0%B0%D0%BD%D0%B8%D1%8F-%D0%B0-%D1%82%D0%B5-%D0%B7%D0%B2%D1%83%D1%87%D0%B0%D1%82-%D0%BA%D0%B0%D1%82%D0%BE-%D1%83%D0%BB%D1%82%D0%B8%D0%BC%D0%B0%D1%82%D1%83%D0%BC/a-48808293","title":"Иран поставя на ЕС искания. А те звучат като ултиматум.","date":null,"text":"Ако в рамките на два месеца ЕС не извади Иран от икономическата изолация, наложена от САЩ, Техеран смята частично да прекрати изпълнението на свои задължения по ядреното споразумение. Как се стигна дотук? За Доналд Тръмп нещата изглеждат съвсем прости: всеки, който търгува с Иран, ще бъде наказан от САЩ. През 2018 американският президент извади САЩ от ядреното споразумение с Иран, което беше договаряно в продължение на години.\n\nЕдновременно с това Вашингтон наложи на Иран икономически санкции, които се отнасят както до американските фирми, така и до компаниите в останалия свят. Година по-късно американското правителството отмени и действието на приетите изключения, отнасящи се до иранската ядрена програма за граждански цели. Тези изключения позволяваха на Иран да изпраща излишъка от нискообогатен уран в Русия и да изнася тежка вода за Оман.\n\nПървоначално Иран почти не реагира на огромния натиск от страна на Вашингтон, твърди Амир Ализаде. Бившият заместник-управител на германско-иранската търговско-индустриална камара каза пред ДВ следното: \"Иран информира останалите страни по договора, че вече не може да спазва някои от договореностите на подписаната през 2015 г. ядрена сделка. В случая няма никакъв ултиматум. В рамките на 60 дни Иран автоматично ще разполага с повече нискообогатен уран и тежка вода, отколкото му е разрешено по силата на ядреното споразумение, защото никой няма да има право да купува излишъка\".\n\nТака че Иран е принуден или напълно да се откаже от ядрената си програма, включително и за граждански цели, или да задържа излишъка от обогатен уран, което би означавало частично да прекрати задълженията си по ядрената сделка. Иранският президент Рохани призова останалите страни по договора в рамките на два месеца да открият пред Иран възможности за заобикаляне на финансовите и петролни санкции срещу страната. Ако това не станело, Иран щял да преразгледа ограничението, по силата на което има право да обогатява уран само до 3,5% и навярно щял да започне да надхвърля това ниво, което би отворило възможности за военната му употреба.\n\n„ЕС прави всичко възможно, за да запази ядрената сделка с Иран“, каза върховната представителка на ЕС въпросите по външната политика и сигурността Федерика Могерини. Според нея, никой не желае иранското правителство да се сдобие с атомна бомба. Германия, Франция и Великобритания полагат максимални усилия, така че създаденото в края на януари дружество INSTEX да заработи. Така нареченият Instrument in Support of Trade Exchanges (Инструмент в подкрепа на търговския обмен) си поставя за цел да улесни търговията с Иран чрез разплащания, които не се извършват по обичайните финансови пътища, а чрез бартерни сделки. По този начин Иран би имал възможност да заобиколи санкциите на САЩ.\n\n\"Ако INSTEX действително заработи, той първо ще бъде използван в търговията с фармацевтични продукти, медицински изделия и храни. Но по-важен за Иран ще е неговият дългосрочен ефект\", продължава Амир Ализаде и добавя: \"В дългосрочен план този инструмент за разплащания ще бъде достъпен и за икономически субекти от трети страни\". Такива са например Турция, Индия или Ирак, които са сред основните икономически партньори на Иран. Най-важният сектор на иранската икономика безспорно е производството на нефт и газ, но страната разполага също и с важни производства на текстил, стомана и строителни материали. Иран изнася още мед, желязо и алуминий за много страни, включително за Индия и Китай. В началото на май САЩ наложиха допълнителни санкции на Иран, които засегнаха най-вече металообработващата промишленост – а именно тя е вторият по значимост източник на приходи за страната.\n\nINSTEX - само лоша шега?\n\nЩе заработи ли т.нар. Инструмент в подкрепа на търговския обмен?\n\nНе всички вярват, че INSTEX ще стане ефективно оръжие срещу американските санкции. \"От иранска гледна точка, INSTEX е като лоша шега\", казва икономическият журналист Навид Джамшиди и обяснява: \"От месеци насам ЕС говори за един вид \"разменна борса\", която би позволила на иранските и европейски износители да осъществяват бартерни сделки. С други думи: Иран ще доставя петрол, а ЕС после ще решава каква е стойността на тези доставки и какви продукти ще му предлага в замяна. ЕС обаче няма как да осъществява този механизъм, защото европейските износители не участват в него от страх пред американските санкции.“\n\nДжамшиди по-скоро вярва, че със своето искане Иран се опитва да печели време: \"Иранското ръководство знае, че Европа не може да заобиколи санкциите на САЩ. Но Европейският съюз е най-важният партньор на САЩ и би могъл да играе ключова роля в евентуални преговори между САЩ и Иран.“","summary":"Звучи почти като ултиматум. Иран заплашва, че няма да спазва вече част от задълженията си по ядреното споразумение и поставя на ЕС едно конкретно искане. Какво означава това?","language":"bul"}
{"url":"https://www.dnevnik.bg/print/arhiv_pari/2005/02/01/1622851_konsult/","title":"консулт - Архив Пари - Дневник","date":null,"text":"- местните юридически търговски и неперсонифицирани дружества, формиращи данъчна основа по реда на чл. 23 от ЗКПО, т.е. дружествата от посочения вид, облагаемата печалба на които се получава, като счетоводната им печалба/загуба се преобразува за данъчни цели съгласно разпоредбите на ал. 2 и ал. 3 на същия член, както и тези от тях, които подлежат на облагане с патентен данък, но за 2004 г. дължат и други алтернативни корпоративни данъци или/и данъци върху доходи, удържани при източника;- бюджетните предприятия* и организациите с нестопанска цел, които през 2004 г. са осъществявали стопанска дейност, отдавали са под наем движимо или недвижимо имущество или/и дължат други алтернативни корпоративни данъци, или данъци върху доходи, удържани при източника;- чуждестранните юридически лица и неперсонифицирани дружества, осъществяващи в страната стопанска дейност чрез място за такава дейност и- застрахователите*, организаторите на хазартни игри и доставчиците на телефонни и телекомуникационни услуги.Годишната облагаема печалба/загуба и дължимият годишен данък на посочените субекти се определят въз основа на декларация по реда на чл. 51, ал. 1 от ЗКПО. С нея се декларират дължимите през 2004 г.: - годишен корпоративен данък- алтернативните на корпоративния и на данъка върху доходите данъци- данъци върху доходите, удържани при източника, и- данъци за застрахователна дейност, хазартни игри и телекомуникационни услуги.В декларацията се обявява и наличието на обстоятелства по чл. 15, ал. 3, т. 1, т.е. наличието на увеличаване или намаляване на цени при извършването на сделки за предоставяне на стоки и услуги, които се отличават от пазарните.Законът /чл. 51, ал. 5/ квалифицира като данъчна декларация и молбата на чуждестранните лица за издаване на удостоверение, с което те доказват вида на дохода си, получен в страната, и на удържания за него данък при източника. Удостоверение се издава по утвърден от министъра на финансите образец. Към декларацията по чл. 51, ал. 1 от ЗКПО се прилагат:- годишният финансов отчет и приложенията към него- завереното копие от одиторския доклад за предприятията, чиито годишни финансови отчети подлежат на задължителен финансов одит съгласно Закона за счетоводството /чл. 51, ал. 2 от ЗКПО/ и- удостоверение за платени данъци в чужбина /при получени доходи от източници извън страната/.Предприятията, при които финансовият одит не е завършил преди настъпването на крайния срок за подаване на декларацията, представят одиторския доклад допълнително. Той следва да бъде представен не по-късно от един месец след съставянето му.Срокът за подаване на декларацията по ЗКПО е 31 март 2005 г. На данъчно задължено лице, което не я подаде в срок или посочи в нея неверни данни или обстоятелства, водещи до намаляване на дължимия корпоративен данък, до неговото неоснователно преотстъпване или до освобождаване от данък, се налага имуществена санкция в размер от 100 до 1000 лв. за предприятието и от 100 до 500 лв. глоба за управителя или счетоводителя му /чл. 64, ал. 1 и чл. 65, ал. 1 от ЗКПО/. При повторно нарушение от същия вид вторите алинеи на посочените членове предвиждат да се налагат санкции съответно в размер от 200 до 2000 лв. на предприятието и от 200 до 100 лв. на управителя или счетоводителя му. От 1 януари 2004 г. е в сила и допълнение в чл. 67е, което определя, че за непредставяне на годишен финансов отчет към декларацията по ЗКПО /включително приложенията към него и копие от доклада за финансовия одит в срока, определен в чл. 51, ал. 2 от ЗКПО/ на нарушителите ще се налага имуществена санкция. При повторно нарушение от същия характер размерът на санкцията се удвоява./* Застрахователите и бюджетните организации попълват декларации по нов образец, различен от този по чл. 51, ал. 1 от ЗКПО/ . Административно данъчно приключване по ЗКПО за 2004 г.","summary":"АДМИНИСТРАТИВНО приключването по Закона за корпоративното подоходно облагане /ЗКПО/ се квалифицира като завършило с подаването на предвидените в закона декларации и приложения, с които се обявява и определя дължимият данък.  Задължени да подадат такава декларация са:","language":"bul"}
{"url":"https://www.dnevnik.bg/intervju/2007/04/02/324432_d-r_matei_mateev_bez_dogovor_s_kasata_za_lekarite/","title":"Д-р Матей МАТЕЕВ: Без договор с касата за лекарите остават само 20% от туристите","date":null,"text":"Седмица след като министърът на здравеопазването Радослав Гайдарски разбуни хотелиерите с \"новината\", че ще трябва да участват заедно с държавата в осигуряването на здравни грижи за чуждестранните туристи, концепцията на ведомството се смени. На среща с представители на туристическия бранш планираните им нови ангажименти отпаднаха. Проблем останаха високите наеми за кабинети на лекарите в хотелите и нежеланието на медиците да сключват договори със здравната каса и да обслужват безплатно европейските туристи само срещу здравната им осигуровка.\n\nД-р Матеев, защо се разминахте с хотелиерите и с лекарите по морето? - Защото си говорехме чрез медиите. Нямаме никакво намерение да ги задължаваме да оборудват кабинети и да плащат заплати на медиците. Проблемите с лекарите дойдоха от променената ситуация от тази година - гражданите на Европейския съюз имат право на медицински услуги, като го доказват с европейската си здравноосигурителна карта.\n\nПо данни на Държавната агенция по туризъм туристите от ЕС са около 80% от всички чуждестранни туристи в България. Те имат равни права с българските граждани. Остават още 20%, които са граждани на страни извън ЕС. Досега всички те са получавали медицински услуги на базата на задължителна здравна застраховка. Сега застраховката не се изисква за летовниците от ЕС, но остава задължителна за туристите извън ЕС. Така се оформят два потока възможни ползватели на медицински услуги.\n\nФинансирането на единия остава както досега - по правилата на самата застраховка. Лекарите са длъжни да поставят ценоразпис на цените на услугите си. Другият поток от туристи е с европейска здравноосигурителна полица. Прегледите по тази система ще бъдат калкулирани по цените на нашата здравна каса и ще се изплащат на лекарите от НЗОК, след което тя ще си получи парите от осигурителните дружества в техните държави. Това смути лекарите и те поискаха да останат в застрахователното поле. Но ние им разяснихме, че ако искат да лекуват европейски туристи, трябва да сключат договор с НЗОК. Всяко взимане на пари от тези туристи подлежи на наказание. Освен това се оказа, че нашата здравна мрежа не е подготвена да поеме този поток и трябва да се усъвършенства. Това е задължение на Министерството на здравеопазването и ние ще го поемем. Вече имаме план как да дислоцираме част от нашите мобилни структури на спешната помощ в крайбрежието. Мобилните екипи и сформираните спешни приемни отделения в болниците в Бургас, Варна и Добрич ще бъдат готови да поемат и да извършат спешната помощ.\n\nДостатъчно ли са лекарите в курортите? - Достатъчно са. Проблемът е, че част от тях нямат договори със здравната каса и наше задължение е много бързо да им дадем възможност да ги сключат.\n\nКак ще ги убедите, при положение че на частно взимат повече пари за преглед? - Смятам, че пазарът ще ги накара, ако искат да вземат нишата за обслужване на европейските граждани. В противен случай трябва да работят само с 20-те процента туристи, които са със застраховки. Нямаме право да ги караме насила, те ще се убедят сами, че трябва да го направят.\n\nНо има технически пречки - джипитата трябва да имат пациентска листа? - Наистина това е сезонна практика, няма пациентска листа. Но това са неща, които ще бъдат изчистени между министерството и здравната каса до началото на сезона.\n\nЛекарите се оплакват и че с парите от касата няма да могат да плащат високите наеми, които им искат хотелите?- Призовахме хотелиерите да регулират наемните отношения, ако желаят в хотелите им да се предлагат и здравни услуги. Тези отношения трябва да бъдат уточнени между тях.\n\nКъде ще разположите спешни центрове? - В Албена поликлиниката е запазена, а в Слънчев бряг има общински медицински център. Там ще разположим и спешните центрове. В Златни пясъци предстои да се реши проблемът, защото там всички обекти са частни.\n\nКак ще контролирате нерегламентираните плащания? - С обединени контролни екипи - данъчни, медицински, полицейски служби. Няма да разрешим нерегламентирани плащания. Не може Европейският съюз да ни обвини, че създаваме корупционни техники в здравеопазването по туристическите ни комплекси.","summary":"Седмица след като  министърът на здравеопазването Радослав Гайдарски разбуни хотелиерите с  &quot;новината&quot;, че ще трябва да участват заедно с държавата в осигуряването на  здравни грижи за чуждестранните туристи,&nbsp;концепцията на ведомството се смени. На  среща с представители на туристическия бранш планираните им нови ангажименти  отпаднаха.","language":"bul"}