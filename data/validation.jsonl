{"url":"https://www.dw.com/bg/%D1%81%D0%BB%D0%B5%D0%B4-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%87%D0%BD%D0%B0%D1%82%D0%B0-%D0%B0%D1%82%D0%B0%D0%BA%D0%B0-%D1%81%D1%80%D0%B5%D1%89%D1%83-%D0%B2%D0%BB%D0%B0%D0%BA%D0%B0-%D1%81%D0%B2%D1%8A%D1%80%D0%B7%D0%B2%D0%B0%D1%89-%D0%B8%D0%BD%D0%B4%D0%B8%D1%8F-%D0%B8-%D0%BF%D0%B0%D0%BA%D0%B8%D1%81%D1%82%D0%B0%D0%BD/a-2597120","title":"След терористичната атака срещу влака, свързващ Индия и Пакистан","date":null,"text":"Шарад Кумар, заместник-началник на полицията в Хариана и отговарящ за разследването на атентата, представя първите осезаеми успехи на дознателите. Фотороботи и описания на двама подозрителни мъже – единият на 20 и няколко, а другият на 30 и няколко години. Те се качили на влака за Пакистан на началната гара в Делхи, обяснява генералният инспектор Кумар:\n\n“Двамата заподоздряни встъпили в спор с железопътната полиция. Мъжете твърдяли, че се взели погрешен влак и всъщност искали да пътуват за Ахмедабад в западна Индия. Носели със себе си подозрителен багаж, в който биха могли да са били бомбите. В крайна сметка транспортна полиция разрешила на двамата мъже да слязат от влака, когато той убил скоростта си. 15 минути по-късно последвали двете експлозии”\n\nСледователите се надяват да се сдобият и с нови улики от съставните части на другите две бомби, които не детонирали. В два куфара бяха открити часовникови механизми и бутилки със запалителна течност. Полицията подозира, че преките извършители са четирима или петима.\n\nНеясно остава досега, коя групировка би могла да е автор на атентата. Спекулира се както за ислямски екстремисти, така и за войнствено настроени хиндуисти. Повечето от жертвите са пакистанци. Пакистанското правителство разкритикува Индия заради информационното затъмнение около покушението и настоява за включването и на пакистански разследващи. Снощи пакистанският външен м-р Казури се срещна за отдавна заплануваните индийско-пакистански разговори в Делхи. Посланикът на Пакистан в Индия Шахид Малик заяви следното:\n\n“Разговорите ще се проведат по план. В центъра на вниманието е индийско-пакистанската комисия за мирния диалог. Ала пакистанският външен министър иска и да узнае от индийското правителство, накъде водят следствените действия”.\n\nЧе атентатът бе извършен само един ден преди следващия тур от индийско-пакистанския диалог, се смята и от двете страни за неслучайно. Ето защо както Пакистан така и Индия демонстративно потвърдиха план-графика си за мирните преговори. Двете правителства подчертаха, че атентатът не бива да се превръща в спирачка за диалога.\n\nИндийският външен министър Пранаб Мумхерджий заяви:\n\n“Сега е настъпил моментът, в който трябва да демонстрираме нашата решителност, да продължим процеса, който започнахме. Пакистанският външен министър ще вземе участие, както бе запланувано в индийско-пакистанските консултации в сряда, тук в Делхи”.\n\nСлед две седмици се очаква експерти по борбата срещу тероризма от Индия и от Пакистан за пръв път да разговарят за конкретни мерки срещу терора. За целта от започващата днес среща на външните министри на двете страни в делхи се очакват важни политически импулси. Последният кръвопролитен атентат демонстрира, колко важна е нетърпяща отлагане е тази тема. Ала и разногласията са сериозни. Редица индийски политици и дипломати са на мнение, че преди всичко Пакистан е длъжен да посегне към по-сурови действия срещу военно-тренировъчните лагери и поддръжниците на мюсюлманските екстремистки групировки, най-вече в разделен Кашмир.\n\nПакистан на свой ред предупреждава да не се прибягва към едностранчив натиск и вменяване на вини.","summary":"както изглежда полицията, бележи напредък в разследванията си. Подробностите от Кристоф Хайнцле в Делхи:","language":"bul"}
{"url":"https://www.dnes.bg/politika/2017/01/27/borisov-syglasen-s-radev-neka-ministrite-da-razroviat.330105","title":"Борисов съгласен с Радев: Нека министрите да разровят!","date":null,"text":"Премиерът в оставка Бойко Борисов призова служебните министри да \"разровят\" всичко в министерствата, за да се прекъснат спекулациите за лошо наследство.\n\n\"Ако има нещо, което да ви притесни, не само да го осветлявате, директно на прокуратурата да бъде предавано\", заръча Борисов на церемонията по официално предаване на изпълнителната власт на служебното правителство в Гранитната зала на Министерския съвет.\n\nТака на практика той даде същия съвет на служебния кабинет, както по-рано президентът Радев.\n\nБорисов благодари на министрите си за усилията им през двете години управление и посочи, че \"параметрите на държавата са такива, каквито не са били\".\n\nТой пожела успех на наследниците им и държавата да бъде \"по-добра, по-силна, по-консолидирана, с повече разум, с повече толерантност\".\n\n\"Искам да пожелая сърдечно успех, защото отстрани може да е лесно да се управлява държава, но сами ще се убедите колко е трудно\", коментира той.\n\nПремиерът в оставка обеща помощ на служебните министри, ако те я поискат, защото \"институциите трябва да си помагат и по най-демократичния път се отива на власт и се излиза от нея\". \"Нямаме причини да считаме, че неуспех в държавата е нещо хубаво за дадена партия, защото е лошо за народа\", посочи той.\n\nБорисов им пожела и да направят изборите така, както кабинетът му президентските - \"никой не се оплака, че има каквато и да е манипулация, включително президентът Радев\".\n\nБорисов отново посочи, че според резултатите от изборите народът е поискал нови лица, а той се е съобразил с това. По думите му сега държавният глава има шанса да изпълни казаното от него пред парламента.\n\nОтиващият си премиер се закачи и с основния си опонент в момента – лидера на социалистите Корнелия Нинова. \"Г-жа Нинова положи големи усилия да спечели изборите, не знам защо се срамува от вас и казва, че няма нищо общо с вас. Според мен не е права\".\n\nПремиерът в оставка, известен със спортните си страсти, пожела успех на тенесиста ни Григор Димитров в мача му с Рафаел Надал. \"Всички ние да стискаме палци на Григор Димитров и да отпразнуваме днешния ден с една хубава победа. С проф. Герджиков сме се срещали и на кортовете няколко пъти, балансът е изцяло положителен за мен\", не пропусна да се похвали Борисов. Все пак той допусна, че вече като премиер, Герджиков може и да го победи на тенис.\n\nСлужебният премиер отново обяви, че кабинетът му ще извади на светло грешките на правителството на Бойко Борисов, ако намери такива. \"Поискахте сериозна ревизия, да се разровим до дъно. Не смятам да ви скършвам хатъра“, каза Герджиков. Той изрази надежда, че няма да излязат сериозни нарушения.\n\nНовият служебен премиер обяви, че за него е чест да поеме поста от Бойко Борисов, защото Борисов бил най-дългогодишният премиер на България в най-новата история. \"Благодаря за това, което направихте за България\", завърши Герджиков.\n\nПо-рано служебното правителство беше представено официално от президента Румен Радев на \"Дондуков\" 2. Държавният глава очерта и приоритетите му - осигуряване на нормалното функциониране на държавата до следващото легитимно правителство, провеждането на честни избори, подготовка на председателството на България на ЕС в първата половина на 2018 г.\n\nФиналът на предаването на властта днес ще е по отделните министерства.\n\nСлужебният кабинет има сигурен хоризонт на управление от два месеца – до изборите на 26 март. Периодът на \"служението\", както го определи проф. Герджиков в първите си думи, обаче е по-дълъг и зависи от бързината, с която ще се сформира новото правителство след вота.","summary":"Досегашният премиер благодари на министрите за усилията им","language":"bul"}
{"url":"https://www.dnevnik.bg/detski_dnevnik/2019/07/09/3935913_agenciiata_za_zakrila_na_deteto_proveriava_incident_s/","title":"Агенцията за закрила на детето проверява инцидент с дете в частна занималня","date":null,"text":"Дете на две години е било намерено на люлка на Витоша със слънчево изгаряне и почти колабирало в сряда, докато за него са се грижили служители на частна занималня, които извели децата на разходка, твърди \"Нова телевизия\". Информацията тръгва от пост във \"Фейсбук\".\n\n\"Бях на Витоша със семейството ми. Когато си тръгнахме, ни посрещна жена, която носеше малко момиченце. Детето беше червено. Попита ни дали ние сме родителите му. По нейно описание то е беше стояло на слънце повече от час. Намерила момиченцето заспало на люлка. Тогава се появи една жена, която каза, че детето е с нея. Първо решихме, че е му е роднина. Оказа се, че това е учителката от занималнята, която е трябвало да се грижи за децата\", разказа пред \"Нова телевизия\" свидетелят Десислава Христова.\n\nОт поста в социалните мрежи пък се разбира, че обяснението на възпитателя било, че детето е инатливо и затова по собствено желание останало на люлката. Говорителят на Държавната агенция за закри на детето Станислав Пандин обяви, че предстои сериозна проверка на занималнята.\n\nУстановява се и кои са родителите на детето. По случая са сезирани кметът на Столична община, Столична регионална здравна инспекция, Агенция по безопасност на храните, Дирекция \"Социално подпомагане\" – \"Оборище\", на чиято територия се намира детският център, Национална агенция за приходите, уведомен е и началникът на 05 РУ – СДВР, за предприемане на действия по компетентност, за небрежно отношение и неглижиране на детето от страна на служителите в детския център. Институциите трябва да проверят дали детското студио има всички нужни документи и отговаря на законовите изисквания.\n\nСтанислав Пандин обяви, че ДАЗД няма право да извършва проверки в частни занимални. Според него около самата занималня има много неясноти, като не е ясен неиния статут.\n\n\"На сайта пише, че това е частна детска градина. В интернет може да я намерим и като частно студио. Живеещите в района казват, че от 3 години тя не функционира. Всичко е много съмнително. Уведомихме Министерството на образованието и науката. Оттам разбрахме, че в регистрите им няма такава детска градина\", поясни Пандин.\n\nТой допълни, че в проведен телефонен разговор с управителката на студио, като тя е казала, че това не е частна детска градина, а детски клуб, в който се полагат грижи за деца на близки и познати, за което се заплаща почасово по 5 лева.\n\nВъв връзка с инцидента от агенцията обръщат внимание на всички родители да бъдат внимателни на кого поверяват децата си.","summary":"Дете на две години е било намерено на люлка на Витоша със слънчево изгаряне и почти колабирало в сряда, докато за него са се грижили служители на частна занималня, които извели децата на разходка, твърди пост във \"Фейсбук\".","language":"bul"}
{"url":"https://www.dw.com/bg/%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F%D1%82%D0%B0-%D0%BC%D0%B5%D0%B6%D0%B4%D1%83-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D1%80%D1%83%D1%81%D0%B8%D1%8F/a-2594783","title":"Отношенията между България и Русия","date":null,"text":"В България руснаците могат да се чувстват почти като у дома си. За разлика от други бивши сателити на Съветския съюз в България почти няма антируски чувства , което се дължи също и на благодарността за ролята на Русия при цар Александър 2 за освобождаването н страната от турско господство. Паметникът на “Цар Освбодител “ в София надживя дори десетилетията на живковия комунизъм.В Съветския съюз България често биваше наричана полу-нашега “ 16-атата съветска република.” Когато след рухването на комунизма също и най-преданият сателит на Москва стана независима държава , на първо време спецалните руско-български връзки сее запазиха . Първите правителства в София след промяната при прякото или косвено участие на посткомунистическата българска социалистическа партия продължиха да поддържат голяма близост с Москва. След като обаче през 90-те години постепенно започна да се откроява мнозинство в полза на българския курс към НАТО и Европейския съюз Русия се опита да използва енергийната зависимост на България като средство за натиск за да предотврати приобщаването на страната към Запада.Това средство изглеждаше че може да изпълни набелязнта цел .От 70-те години насам България разполага с оборудвана със съветска техника атомна електроцентрала. Страната е наистина износител на енергия иска обаче да прерастне в енергиен център на Балканите. Една пета от българските енергийни нужди обаче се покриват чрез руски природен газ.Сделката за руския природен газ се превърна в средата на 90-те години в истинско стопанско криминале.След като през 1994 година Москва и София подписаха споразумение за сътрудничество в енергийния сектор , на следващата година бе създадена фирмата “Топенерджи” , която като уж посредник в бизнеса с природния газ и чрез руския монополист Газпром официално подлежеше само до 50 процента на руски контрол.От българска страна наред с държавната фирма Булгаргаз участваше също и частният стопански конгломерат на бившия състезател по борба и човек на тайните служби Илия Павлов.Чрез различни участия в Мултигруп руската страна успяваше да дърпа конците в този съмнителен джойнт-венчър.\n\nЕдва когато през 1997 година на власт дойде твърдият антикомунистически министър-председател Иван Костов , който в консервативните кръгове в България минава и до днес за единственият истински реформатор след промяната , старите кланове попаднаха под натиск. Костов настояваше Газпром и Булгаргаз да водят преки преговори без участието на Топенерджи. Това че при покера за природния газ се играеше с големи мизи покзват преди всичко две от убийствата свързани с цялата тази афера. Бившят български министър-председател , роденият през 1938 година в Москва , Андрей Луканов бе член на управителния съвет на Топенерджи и минаваше за човек на Русия. Той бе убит в София през октомври 1996 година. През март 2003-а също и шефът на Мултигруп Илия Павлов стана жертва на поръчково убийство , след като един ден преди това бе дал показания в неизяснения и до днес случай Луканов. Въпреки енергйната зависимост на България, позицията на Москва не е неуязвима , както констатира още преди години българския политолог Барислав Ванков в студия за българско-руските отношения. В студията се посочва че руските доставки на природен газ за Турция , Гърция и Македония минават през Българя и че е невъзможно този маршрут да бъде променен. Така че всеки опит на Газпром чрез евентуално спиране на доставките да принуди България да падне на колене , ще означава за Русия загуба на пазара в гореспоменатите три държави , нещо което Русия едва ли ще рискува.\n\nФакт е че България и Русия постигнаха с Гърция споразумение за стрежа на петролопровод от Бургс до гръцкия пристанищен град Александруполис. Проектът който се обсъжда още от началото на 90-те години би имал за Русия предимството , че тогава няма да е толкова силно зависима от скъпия и бавен транспорт с танкери през Босфора и Дарданелите , а България би имала още един коз в играта с Русия.","summary":"“ Спътник в нова орбита”-под това заглавие вестник “Франкфуртер Алгемайне Цайтунг” помества статия за България , за едно странно смесено предприятие , за две убийства и за българския път към Запада.Автор е публицистът Михаел Мартенс. В следващите минути Ви предлагаме основните моменти от неговия материал:","language":"bul"}
{"url":"https://www.dnevnik.bg/biznes/2010/02/18/860951_gurciia_ukrivala_dulg_i_za_da_vleze_v_evrozonata/","title":"Гърция укривала дълг и за да влезе в еврозоната","date":null,"text":"Фискалната криза в Гърция придобива нови измерения - страната се забърква все по-дълбоко в скандал, в който e замесена още американската банкова група \"Голдман Сакс\", а според анализатори може да засегне и други страни от еврозоната.\n\nЯдрото на скандала е операция по финансиране на гръцкото правителство, която според експертите не е осчетоводена правилно и прикрива реалните равнища на гръцкия държавен дълг в периода, когато страната влезе в еврозоната. Обвиненията са, че южната ни съседка е скрила истинската си задлъжнялост, за да покрие маастрихтските критерии, и по-точно условието за равнища на държавния дълг под 60% от БВП.\n\nКъсно в сряда германският канцлер Ангела Меркел разкритикува остро Гърция за счетоводните й практики. \"Гърция фалшифицира статистическите си данни от години. Скандално е, ако същите банки, които ни докараха до ръба на пропастта, са помогнали на Гърция да направи това\", заяви в реч Меркел, цитирана от \"Блумбърг\". Скандалът избухна след материал на германското списание \"Шпигел\", публикуван преди по-малко от две седмици.\n\nВ статията изданието показва механизма, с който гръцката държава е успяла през 2001 г. да получи извънредно кредитиране, което не е било осчетоводено като такова. Вместо това то е било вписано в държавния бюджет като суапова сделка. Според \"Шпигел\" по този начин Гърция е успяла да скрие част от дълговете си и така да влезе в допустимите според Маастрихт нива на държавен дълг.\n\nЦялата процедура е минала под ръководството на \"Голдман Сакс\". Разкритията веднага предизвикаха остри реакции от страна на политици и банкери. Те се появиха само месец след като Брюксел представи доклад, критикуващ гръцката статистика. В документа бяха посочени редица неизправности по отчитането на държавните разходи и обслужването на държавния дълг. Тази седмица Гърция категорично отчете да е действала нерегламентирано по въпроса със суаповите операции.\n\nПравителството обяви, че това е практика, която се следва и от други страни в еврозоната. В анализ по темата АФП посочва, че Гърция далеч не е изключение - още през 90-те години подобни операции е извършвала Италия, както и други страни от еврозоната като Белгия.\n\nСпекулациите вече стигнаха до управителя на Италианската централна банка Марио Драги, който през 2002 г. е бил служител в \"Голдман Сакс\". Слуховете уличиха Драги в уреждане на суаповата сделка. Италия категорично отхвърли тази информация. В четвъртък \"Блумбърг\" наля още масло в огъня и публикува данни, според които \"Голдман Сакс\" е помогнала на правителството на Гърция да пласира облигации за 15 млрд. евро след случая със суаповите операции.\n\nГърция се опитва да се справи с извънредно високите равнища на бюджетния си дефицит (почти 13% от БВП при допустими 3% от БВП) и държавен дълг. Страната има срок до 16 март да представи доклад за напредъка на фискалните реформи, с които ще решава проблемите си. Тази седмица от съвета на финансовите министри на страните от Европейския съюз предупредиха, че при неизпълнение на този срок може да се стигне до сурови мерки като частична загуба на автономност.\n\nПредставителите на ЕС така и не посочиха има ли решения и ако има - какви, за финансова помощ на Гърция. Пред \"Ройтерс\" председателят на Еврогрупата Жан-Клод Юнкер определи като \"абсурдно\" Гърция да се обърне за помощ към МВФ.","summary":"\"Гърция фалшифицира статистическите си данни от години. Скандално е, ако същите банки, които ни докараха до ръба на пропастта, са помогнали на Гърция да направи това\"Ангела Меркел, канцлер на Германия\t\t\tФискалната криза в Гърция придобива нови измерения - страната се забърква все по-дълбоко в скандал, в който e замесена още американската банкова група \"Голдман Сакс\", а според анализатори може да засегне и други страни от еврозоната.","language":"bul"}
{"url":"https://www.dnevnik.bg/biznes/2006/04/10/438962_farmacevtichnite_kompanii_stabiliziraha_sofix/","title":"Фармацевтичните компании стабилизираха SOFIX","date":null,"text":"Първите приятни впечатления от свиканите до момента общи събрания са, че мениджърите обръщат все по-голямо внимание на дивидентната си политика. Няколко компании вече заявиха намерения да разпределят така жадувания дивидент или разпределяне на безплатни акции за сметка на неразпределената печалба - събития, които се толерират от играчите.\n\nБорсовите индекси се промениха разнопосочно, като водещият индикатор SOFIX на седмична база се покачи с 0.07% до 870.55 пункта, а BG40 въпреки покачването си от петък не успя да неутрализира натрупаната през седмицата загуба и в крайна сметка се понижи сумарно с 3.89 пункта, или 2.63%, след като затвори при 143.69 пункта в петък.\n\nСините чипове направиха смели крачки и в двете посоки. Фармацевтичните компании се представиха на ниво, като \"Софарма\" удари поредния си рекорд в петък при 9.10 лв., за седмицата пазарната капитализация на компанията се покачи с 3.08%, а \"Биовет\" поскъпна с 4.3% до 13.85 лв.\n\nНа високи печалби се радваха и акционерите на \"Слънчев бряг\", което поскъпна с 4.6% до 19.77 лв.\n\nПублично предлагане на четвъртата банка на борсата - Българско-американска кредитна банка, определено беше акцент на седмицата, а успешното пласиране на миноритарния й дял се отрази благоприятно и на останалите представители на финансовия сектор. ДЗИ поскъпна с 1.11% до 91 лв., а ЦКБ с 1.46% до 6.25 лева за брой.\n\nГолемият длъжник на индекса се оказа \"Оргахим\", чийто книжа поевтиняха с 6.7% до 70 лв., след като компанията обяви загуба в одитирания си отчет след провизиране на задължения по ЗУНК.\n\n\"Петрол\" се понижи с 2.06%, а \"Булгартабак\" и \"Благоевград БТ\" съответно с по 3.7% и 2.39%. \"Златни пясъци\" загуби 2.73% от капитализацията си. \"Албена\" се ограничи със загуба 0.82%, но котировките на курорта реализираха истинско фиаско, след като брокерска грешка в сряда свали цената до 61.15 лв.\n\nБившите приватизационни фондове също се търгуваха разнопосочно. \"Синергон\" затвори без промяна, \"Индустриален холдинг България\" поскъпна до 3.98 лв., а \"Доверие ОХ\" и \"Албена\" се понижиха съответно до 3.46 лв. и 13.97 лв.\n\n\"Холдинг Варна А\" продължи свободното си спускане и четвъртък достигна до най-ниската си цена за седмицата. Изненадите обаче не свършиха по позицията и агресивни покупки в петък повишиха цената с над 25% за деня.\n\nПродажбата на \"КРЗ Одесос\" в този холдинг и влизането на свеж паричен ресурс подкрепи цената на корабостроителницата и освен поскъпването си с над 4% регистрира поредния си рекорд при 105 лв.\n\nБТК се понижи с 0.1 лв. до 10.10 лв., а \"Кремиковци\" поскъпна с 2.12% след общото събрание тази седмица, на което в борда на дружеството беше избран представител на \"Стемкор\" и беше одобрен облигационният заем от 300 млн. евро.","summary":"Следвайки капризите на времето с излизането от непредвидимия женски месец и навлизането в април, търговията на фондовата борса се активизира. В обектива на инвеститорите освен корпоративните събития попаднаха и предстоящите годишни редовни събрания на акционерите. \r\nПървите приятни впечатления от свиканите до момента общи събрания са, че мениджърите обръщат все по-голямо внимание на дивидентната си политика.","language":"bul"}
{"url":"https://www.dnevnik.bg/print/arhiv_pari/1998/08/01/1457655_tir_informaciia/","title":"TIR информация - Архив Пари - Дневник","date":null,"text":"Каботаж /вътрешни превози/ на територията на Украйна се разрешава само при представяне на специално за целта разрешително, издадено от компетентните органи на страната /украинското министерство на транспорта/. Превози за трети страни се извършват само със специално разрешително.* МолдоваДанъци и таксиI. При влизане или транзит през територията на Молдова се заплащат следните такси /българските превозвачи с разрешителни без плащане на пътни такси са освободени от тях/:- лекотоварен автомобил - 5 USD- лекотоварен автомобил с ремарке - 7 USD- автобус до 12 места - 15 USD + 0.05 USD/км- автобус от 13 до 30 места - 30 USD + 0.1 USD/км- автобус над 30 места - 40 USD + 0.15 USD/км- товарен автомобил соло или с ремарке или полуремарке с натоварване на ос до 10 т и обща маса:+ до 3.5 т - 10 USD + 0.1 USD/км+ от 3.6 до 10 т - 15 USD + 0.15 USD/км+ от 10.1 до 36 т - 25 USD + 0.25 USD/кмII. Тарифи за извънгабаритни товариЗа издаване на специално разрешително за превоз на извънгабаритни товари се заплаща 45 USD.а/ Таксата при превишаване на максималната допустима маса на превозното средство /36 т/, без да е на лице надвишаване на допустимото натоварване на ос, е 15 USD + 0.05 USD/км за всеки тон бруто.б/ При превишаване на натоварването на ос се заплаща за:- единична ос+ от 10.1 т до 12 т - 15 USD + 0.1 USD/км за всеки тон бруто+ над 12 т - 20 USD + 0.2 USD/км за всеки тон бруто - двойна ос+ от 16.1 т до 18 т - 15 USD + 0.1 USD/км за всеки тон бруто+ над 18 т - 20 USD + 0.2 USD/км за всеки тон бруто - тройна ос+ от 22.1 т до 24 т - 15 USD + 0.1 USD/км за всеки тон бруто+ над 24 т - 20 USD + 0.2 USD/км за всеки тон брутов/ Такси за превишаване на допустимите габаритни размери:- при надвишаване на допустимата ширина и височина се събира такса 15 USD + 0.01 USD/км за всеки допълнителен сантиметър над нормата;- при надвишаване на допустимата дължина се заплаща такса от 15 USD + 0.05 USD/км за всеки допълнителен метър над нормата.г/ За придружаване на извънгабаритни товари се заплаща такса от 0.3 USD/км.д/ При повторно претегляне на товара се заплащат 15 USD.Забележка: Посочените тарифи са валидни, когато превозното средство пребивава на територията на Молдова за срок до 24 часа. В противен случай се заплаща допълнителна такса от 24 USD за всяко ново денонощие.Превозни средства, които надхвърлят нормите за натоварване на ос и габарити без специално разрешително за извънгабаритни превози и документ за заплащане на таксите за влизане или транзит на територията на Република Молдова, подлежат на глоба в размера на установените такси. Глобата не освобождава от заплащане на съответната такса.А.Е.Б.Т.Р.И.","summary":"* Украйна","language":"bul"}
{"url":"https://www.dnes.bg/world/2016/03/17/havana-se-obnoviava-za-da-posreshtne-obama-i-rouling-stouns.296358","title":"Хавана се обновява, за да посрещне Обама и... Роулинг стоунс","date":null,"text":"От няколко дни стотици кубински работници са се заели да пребоядисват фасади, да асфалтират пътища или да почистват паметниците в Хавана, която иска да се покаже в най-добра светлина при историческото посещение на Барак Обама в началото на следващата седмица, пише Александър Гробоа от Франс прес.\n\nВече от няколко седмици някои от големите пътни артерии в столицата са прясно преасфалтирани, включително известният булевард \"Малекон\", който се вие покрай морето и минава край американското посолство.\n\nФасадите по същия този булевард, по който трябва да мине Обама - първият действащ американски президент, посетил острова от близо век, бяха пребоядисани, зле прикривайки лошото състояние на сградите на съседните улици, които водят към морския бряг.\n\nДруги улици бяха ремонтирани, а маркировката им - освежена, главно покрай стария град, където семейство Обама може да реши да се поразходи, както правят обикновено държавните глави, посещаващи кубинската столица.\n\n\"Намирам това за много хубаво, но бих предпочел да го правят по-често\", отбелязва 50-годишният таксиметров шофьор Педро, говорейки за дупките, с които са осеяни улиците на Хавана, обявени с известна доза сарказъм от жителите на столицата за \"национално наследство\".\n\nВ центъра на стария град сградата на парламента - Капитолия, беше изцяло реновирана, а предприетите значителни ремонтни работи около нея продължават.\n\nВ квартал Серо най-големият стадион в Куба \"Естадио латиноамерикано\", с 55 000 места, на който в периода на президентската визита ще се играе бейзболният мач между \"Тампа Бей Рейс\" и кубинския национален отбор, също беше преобразен за случая.\n\nНови кабини за представителите на медиите, ремонт на покрива, нова трева: всичко трябва да бъде готово за мача, насрочен за следващия вторник, чието начало ще обяви, както се говори, Барак Обама.\n\n\"Всичко е готово за големия ден, който всички ние очакваме\", доволно заявява един от служителите на стадиона, Алехандро Гомес.\n\nВ другия край на Хавана булевардът, който води до резиденцията на американския посланик, също беше освежен. Именно тук ще отседне американската президентска двойка.\n\nСпоред 56-годишния преподавател Армандо Мансано Обама \"ще има възможност лично да се запознае с добрите и лошите неща\" в Куба.\n\nЗа очакваните този уикенд около 2000 журналисти кубинските власти изграждат голям, оборудван с всичко необходимо пресцентър в хотел \"Хавана либре\" в центъра на града.\n\nЕдинственото неудобство е, че американските представители няма да могат да дават обичайните си \"брифинги\" тук, тъй като някогашният хотел \"Хавана Хилтън\", национализиран, без да се изплати каквато и да било компенсация след революцията през 1959 г., е обявен за \"забранена зона\" от Вашингтон.\n\nДруги големи столични хотели като \"Насионал\", \"Коиба\" и \"Парке сентрал\" са изцяло или частично резервирани, за да подслонят делегациите от 19 до 23 март.\n\nТова обаче беше направено със закъснение, защото туристическият сезон е още в разгара си.\n\nНяколко туроператори споделиха с АФП опасенията си, че някои техни клиенти, отказали да бъдат преместени в други хотели в Хавана, може да бъдат прехвърлени в последния момент в хотели в балнеоложкия курорт Варадеро, на около 140 км от столицата.\n\nВ \"Спортното градче\" в квартал Серо се извършват други преустройства, тъй като след Обама идва ред на Роулинг стоунс да оставят своя отпечатък на острова. За случая е задействана внушителна логистика. Не по-малко от 62 контейнера пристигнаха в спортния комплекс на открито за построяването на сцена с размери 80 на 56 метра.\n\nДесет огромни екрана ще бъдат разположени около комплекса за безплатния концерт на 25 март - нещо невиждано за кубинците, които не са свикнали с големи стълпотворения.\n\n\"Искам да отида, но ще има много хора. Ще видя дали ще се осмеля да отида с дъщеря ми\", обяснява таксиметровият шофьор Педро, почитател на рокгрупата, чиято музика дълго беше забранена в Куба.","summary":"Двете събития в кубинската столица ще са исторически  ","language":"bul"}
{"url":"https://www.dnes.bg/kino/2007/04/19/da-si-otidesh-poetichno.35328","title":"Да си отидеш поетично","date":null,"text":"Когато говорим за френско кино, лично моята асоциация е Франсоа Озон. Не знам защо. Със сигурност има далеч по-известни и големи режисьори от него. Но може би защото ми е любим, просто не мога да го поставя на второ място.\n\nРежисьорът стана особено популярен у нас напоследък – с последните си 2 филма – мюзикълът-пародия „8 жени” и нежния и тъжен „5х2”. Затова беше от значение какво ще бъде следващото, което ще ни покаже. Но колкото и хубави да са били очаквнията ми, той ги надмина, макар че не ги покри изцяло.\n\nНовият му филм „Време за раздяла” е може би най-тъжният и най-красивият филм на режисьора. В него почти няма реплики, съзерцателността му е наситена с енергия и чувствителност, която според мен е най-чистата визуалност, която досега ни е поднасял.\n\nИсторията разказва последните месеци на един известен моден фотограф – гей, който разбира, че е неизлечимо болен (с 1% шанс да оцелее) от рак. В ролята е изтънченият и фееричен Мелвил Пупо (който е самостоятелен широкообхватен обект на обожание като режисьор, сценарист и актьор).\n\nТози филм най-вероятно би могъл да се сравни с „Нашествието на варварите”, но там смъртта на позастарелия Реми беше бъбрива и бохемска, емоционална, но и рационална. Докато тук Ромен умира бавно и нелепо, като есенен лист през пролетта.\n\nЕдва ли някой може да си представи как би реагирал ако разбере и осъзнае, че не е безсмъртен (всеизвестно е, че човекът е единственото същество, което знае, но не е убедено докато не му се случи със сигурност). И този филм е една красива интерпретация на края на един човек. В този край около него е необятната самота, в която примирението в един момент надделява дори над гнева.\n\nТоталният вакуум откъм частици на надежда за бъдещето е поле, което ту се изпълва с мечти, ту отново е болезнено празно. Около Ромен непрекъснато тича споменът за това, което е бил като дете, игрите заедно със сестра му и образите на двамата се заплитат и спъват в стъпките му където и да отиде.\n\nВ крайна сметка сбогуването му с любимия му и със семейството е тихо и красиво (всъщност те нямат идея за какво става въпрос). Единствено баба му разбира и го подкрепя. И едно бездетно семейство, което ще отгледа последната негова следа...\n\nДокато той в последните си часове спи на плажа, слуша морето и умира, загледан в себе си като малък...\n\nСлед „Време за радяла” обаче едва ли ще излезеш от салона тъжен. Толкова красота, нежност и тиха тъга едва ли могат да те потиснат. Този филм е поезия, душата на човек, която се рее и се сбогува със света и всичко в него – с любовта, със семейството, с материалното, с хората които обича, със спомените, с навиците, с надеждите и мечтите.\n\nИ това сбогуване е толкова истинско, че ти излизаш от салона с леко меланхоличната стъпка на поет, който живее под мостовете на Сена. Просто брилянтно...","summary":"Новият филм на Франсоа Озон е красива поема за душата на човек, който умира нелепо и бавно като есенен лист през пролетта. Чисто, просто, ясно, красиво и поетично.","language":"bul"}
{"url":"https://www.dw.com/bg/%D0%BA%D0%B0%D0%BA%D0%B2%D0%BE-%D1%81%D0%B5-%D0%B7%D0%BD%D0%B0%D0%B5-%D0%B7%D0%B0-%D0%BA%D1%80%D0%B0%D0%BB-%D1%81%D0%B0%D0%BB%D0%BC%D0%B0%D0%BD/a-18210901","title":"Какво се знае за крал Салман?","date":null,"text":"\"С дълбока скръб кралският дворец съобщава, че крал Абдула почина рано тази сутрин в 1 часа. Цялото семейство и цялата нация скърбят\", се казва в официалното съобщение на кралския дворец, с което обществеността бе информирана за смъртта на саудитския монарх.\n\nВъпросът за неговия наследник е отдавна решен - досегашният престолонаследник принц Салман, който е брат на Абдула, бе провъзгласен за нов владетел на Саудитска Арабия. Крал Салман е на 79 години, бил е министър на отбраната, а напоследък редовно председателства заседанията на кабинета.\n\nСалман е човек с опит в управлението: в продължение на почти 50 години той е губернатор на Рияд. По време на неговото управление градът се превърна в световна метрополия, в която днес живеят повече от 7 милиона души. Именно Салман е архитектът на тази трансформация. Той привлече чужди инвеститори в страната и заложи на връзките със Запада - както в икономически, така и в геополитически план. Обгради се със способни хора и си спечели името на чист и некорумпиран лидер. Твърди се, че Салман е човекът, който умее най-добре да разрешава споровете в кралската династия с нейните безброй принцове.\n\nКазано другояче: новият крал на Саудитска Арабия не е неизвестен човек. Но какъв ще е курсът му на управление - това ще си проличи тепърва. Едва ли има нещо друго, което саудитското кралско семейство да ненавижда толкова много, колкото нестабилността и неизвестното. Включително заради това наблюдателите очакват, че крал Салман ще заложи на приемствеността, продължавайки твърде предпазливите реформи на своя предшественик. Като по всяка вероятност дори ще ги забави още повече.\n\nВ дипломатически грами, разпространени навремето от Уикилийкс, се цитира изказване на принц Салман отпреди осем години, в което той обяснява на американски дипломати, че в неговата страна реформите трябва да се извършват винаги \"нежно и внимателно\" и само тогава, когато \"времето е подходящо\". Салман казва на американските дипломати и още нещо: че демокрацията не е подходяща за Саудитска Арабия и затова не бива да ѝ бъде натрапвана. С оглед на всичко това може да се очаква, че крал Салман ще се съсредоточи главно върху икономическото развитие на страната си. Повече от половината му поданици са под 25-годишна възраст, поради което в момента няма нищо по-важно от създаването на работни места за всички тези хора.\n\nВ същото време е факт, че и крал Салман не е в блестящо здраве. Затова покойният крал Абдула беше определил и заместник-престолонаследник - принц Мукрин, който сега автоматично се превърна в бъдещ наследник на крал Салман. Принц Мукрин е най-малкият син на основателя на държавата Абдул Азиз от династията Ал Сауд.\n\nЩе отменят ли присъдата на Бадауи?\n\nПрез последните дни за Саудитска Арабия се говори и пише главно във връзка с нечовешката присъда, наложена на саудитския блогър Раиф Бадауи. 30-годишният Бадауи бе осъден на 10 години затвор и 1 000 удара с тояга заради критичните си писания, които според саудитското правосъдие обиждали исляма. В своя блог \"Саудитски либерал\" Бадауи си беше позволил да критикува някои от религиозните водачи на страната.\n\nОще преди да дойде новината за смъртта на крал Абдула, германският канал NDR съобщи, че Бадауи вече няма да бъде бичуван. Първото от серията бичувания на блогъра - 50 удара с тояга, се състоя на 9 януари и предизвика широк международен отзвук. Правозащитната организация \"Амнести интернешънъл\" настоя за незабавна отмяна на наказанието и освобождаване на затворника. По-рано тази седмица съпругата на Бадауи отправи апел за помощ към германските политици, а пред посолството на Саудитска Арабия в Берлин се проведе протест, в който се включиха и представители на политиката.","summary":"И след смъртта на крал Абдула управлението на Саудитска Арабия остава в ръцете на кралската династия - новият крал Салман е брат на покойния Абдула. Какво се знае за новия владетел на богатата на петрол държава?","language":"bul"}
{"url":"https://www.dnevnik.bg/biznes/2016/05/10/2757041_bulgarite_kandidatstvat_poveche_za_krediti_za/","title":"Българите кандидатстват повече за кредити за обединяване на задължения (графика)","date":null,"text":"© „БНП Париба Лични финанси“\n\nВ периода ноември 2015 г. – април 2016 г. българите кандидатстват за по-големи кредити за ремонт и покупка на автомобил, отчитат от \"БНП Париба Лични финанси\".\n\nОтчетен е ръст на търсената средна сума при кредитите за обединяване на задължения. Увеличението е с 436 лв. или 8.19% в сравнение с периода май – ноември 2015 г. Така средния размер на най-често търсената сума за консолидация достига 5 761 лв.\n\nБроят на молбите за този финансов продукт нарасна със 7%, показва второто издание на обзора \"Потребителският кредит на българина\" на \"БНП Париба Лични Финанси\".\n\nОтчита се ръст от 13.86% на заявените средни суми на кредитите за ремонт на дома и от 13.15% за употребявани автомобили. Друга тенденция, която се откроява в пролетното издание на обзора е увеличението на броя на молбите, получени онлайн.\n\nИнформацията в обзора е базирана на представителна извадка от запитванията за кредит, получени от компанията.\n\nЗа какво търсят финансиране българите\n\nСпоред данните на компанията трите топ проекта, които българите са искали да финансират с потребителски кредит в периода ноември 2015 г. – април 2016 г., са ремонт на дома, обединяване на задължения и пари в брой. Хората кандидатстваха и за кредити за покупка на употребявани коли, лечение, покупка на обзавеждане и др.\n\nТърсенето на кредити за обединяване на задължения е нараснало със 7% в сравнение с периода май – ноември 2015 г. В същото време е отчетен спад от 7% на молбите за потребителски кредит за ремонт на дома. Въпреки това, този продукт остава на първа позиция, отчитат от компанията.\n\nТърсената средна сума за ремонт е 4 618 лв.\n\nБългарите кандидатстват за кредити за ремонт на дома на средна стойност 4 618 лв., което е ръст от 562 лв. или 13.86% в сравнение с периода май – ноември 2015 г., посочват от компанията. Наблюдава се ръст от 8.19% и на търсената средна сума при кредитите за обединяване на задължения. В новото издание на обзора тя е 5 761 лв., докато в предишното беше 5 325 лв., отбелязват \"БНП Париба Лични Финанси\".\n\nНараснала е и търсената средна сума при кредитите за покупка на употребяван автомобил. Увеличението е с 13.15% до 5 404 лв. Слаб спад от 1.1% се наблюдава при молбите за пари в брой. В периода ноември 2015 г. – април 2016 г. те са били със среден размер 3 168 лв.\n\nОт компанията смятат, че по-големият интерес към потребителските кредити и ръст на търсеното финансиране се дължи на нарастващата увереност на българите по отношение на приходите им.\n\nМладите българи търсят иновативни канали за кандидатстване\n\nСпоред данните на компанията в периода ноември 2015 г. – април 2016 г. броят на онлайн молбите за потребителски кредит нарасна със 7%.\n\nНай-активни при кандидатстването през интернет са хората на възраст 20-39 години. Те са подали близо 70% от онлайн запитванията. Ръстът на интернет като канал за кандидатстване е за сметка на представителните офиси, където беше отчетен спад от 7% на броя на молбите, отбелязват от компанията.\n\nВ София предпочитат потребителски кредити, а в Пловдив – за стоки на изплащане\n\nОбзорът \"БНП Париба Лични Финанси\" очертава и някои регионални различия в търсенето на потребителски кредити. Например хората в София и Варна по-често кандидатстват за финансиране на проекти и по-рядко за покупка на стоки на изплащане. В София са получени 22.7% от молбите за потребителски кредит и 17% от тези за финансиране на стоки. За Варна показателите са съответно 6.6% и 6.3%.\n\nВ същото време гражданите на Пловдив и Русе по-често кандидатстват за покупка на стоки на изплащане (съответно 10.6% и 3.3%), отколкото за потребителски кредит (9.7% за Пловдив и 2.5% за Русе).\n\nНай-активен регион остава София с 18.6% от молбите. Следват Пловдив с 10.4% от заявленията, Варна – 6.8%, Бургас – 4.8%, а най-слабо активни са регионите Кърджали и Търговище с 1.4% и 1.3% от молбите.\n\n© „БНП Париба Лични финанси“\n\n© „БНП Париба Лични финанси“","summary":"Търсената сума при кредитите за консолидация нарасна с 436 лв., а молбите със 7%, отчитат от \"БНП Париба Лични финанси\".","language":"bul"}
{"url":"https://www.dw.com/bg/%D0%BF%D1%80%D0%B5%D1%87%D0%B8%D1%81%D1%82%D0%B2%D0%B0%D0%BD%D0%B5-%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8%D1%8F-%D0%BF%D0%B5%D0%B9%D0%B7%D0%B0%D0%B6-%D0%B2-%D1%80%D1%83%D0%BC%D1%8A%D0%BD%D0%B8%D1%8F/a-2595209","title":"Пречистване на политическия пейзаж в Румъния","date":null,"text":"тановено тъмното минало на някои високопоставени политици и интелектуалци. Потайнствата на бившата държавна сигурност са на дневен ред и в Румъния. Преди около седмица в парламента бе внесен проектозакон за лустрацията, който ще забрани на бивши членове на комунистическата номенклатура и на сътрудници на тайните служби да заемат определни политически и обществени позиции.\n\nРумъния е една от тези източноевропейски държави, които са обърнали прекалено малко внимание на комунистическото си минало. Повече от 15 години са изминали от свалянето от власт на диктатора Николае Чаушеску. Негови верни кадри играят обаче до ден днешен важна роля в оформянето на румънския политически пейзаж. Става дума за бивши функционери на държавния апарат, за сътрудници и шпиони на румънската държавна сигурност Секуритате. Ето няколко примера: някогашният възпитаник на Чаушеску и в рамките на три мандата президент на посткомунистическа Румъния Йон Илиеску. Или Корнелиу Вадим Тудор – бивш сътрудник на държавна сигурност.\n\n38-годишният историк и публицист Адриян Чорояну, представител на Национал-либералната партия в румънския парламент, използва удобния момент и изготвя т. нар. закон за лустрацията, който цели да забрани на бивши комунистически функционери от рода на членове на ЦК или пък сътрудници на Секуритате да заемат определени политически и обществени позиции. Става дума за депутатски места, за ръководни постове в румънските посолства, в правосъдието, полицията, митническите служби и местното управление.\n\n“Целта не е да се навреди на определени личности. Въпросът е принципен. Законът за лустрацията няма за цел да проваля някому живота, а да пречисти политическия пейзаж на Румъния”, казва Адриян Чорояну.\n\nНеговият проектозакон не е първият опит за прокарването на закон за лустрацията в румънския парламент. Още през 1990-та година, месеци след свалянето на режима на Чаушеску, демонстранти от антикомунистическия блок се застъпиха за приемането на закон, който да попречи на бивши комунистически функционери да правят политическа кариера в посткомунистическа Румъния. Въпреки че стотицихиляди румънци демонстрираха в подкрепа на т. нар. “Прокламация от Тамесвар”, проектозаконът не бе внесен за обсъждане в парламента. Нов опит бе направен през 99-та година, но и този път без успех. Адриян Чорояну е използвал “Прокламацията от Тамесвар” като основа за изготвения от него проектозакон за лустрацията. Той не се надява обаче на такава масивна подкрепа от страна на населението както през 90-та година.\n\n“Хората имат днес други приоритети. Те търсят работа и се опитват да водят по-добър начин на живот. Проектозаконът за лустрацията е по-скоро вид изпитание за отделните партии, особено след смяната на властта преди половин година. Чрез предложението за приемане на такъв закон на изпитание биха могли да бъдат подложени реакциите на настоящия политически елит.”\n\nВсе още не ясно кога законът ще бъде внесен за обсъждане в парламента. От огромно значение е обаче изказването на румънския държавен глава Траян Бъсеску, според което той ще подкрепя влизането в сила на закон за лустрацията, независимо от последствията. Адриян Чорояну се въздържа от прогнози, кога и дали въобще изготвеният от него проектозакон ще бъде одобрен от парламента. Някои от колегите му в парламента са сигнализирали вече добрата си воля.\n\n“Бях убеден, че румънският президент ще подкрепи подобна инициатива. Мои колеги от Национал-либералната партия, от Демократическата пария и дори бившите комунисти от Социалдемократическата партия ме увериха, че ще одобрят предложението ми. Всички те искат този закон, за да пречистят партиите си от тъмното и забулено в тайна комунистическо минало. В това отношение подкрепата от страна на президента Траян Бъсеску е от огромно значение.”","summary":"Повече от 15 години след падането на комунистическите диктатури миналото догонва страните от Средна и Югоизточна Европа. Преди няколко седмици по полските интернет-страници се появиха имената на хиляди сътрудници и шпиони на тайните служби, в Чехия бе установено комунистическото минало на видни църковни дейци, а в унгарския парламент се водят дискусии за разсекретяване на тайните досиета, след като бе ус","language":"bul"}
{"url":"https://www.dw.com/bg/a%D0%BA%D1%86%D0%B5%D0%BD%D1%82%D0%B8-%D0%BE%D1%82-%D0%B8%D0%BD%D1%82%D0%B5%D1%80%D0%B5%D1%81%D0%B0-%D0%BD%D0%B0-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B8%D1%82%D0%B5-%D0%BC%D0%B5%D0%B4%D0%B8%D0%B8-%D0%BA%D1%8A%D0%BC-%D0%B1%D1%8A%D0%BB%D0%B3%D0%B0%D1%80%D0%B8%D1%8F/a-2600155","title":"Aкценти от интереса на международните медии към България","date":null,"text":"Агенция Ройтерс в обзор от тази сутрин пише, че според дилпоматически източници, надеждата, вторият българин да е още жив, е съвсем малка. Франс прсе преди това отбеляза, че засега няма прясна информация, каква е съдбата на отвлечения българин.\n\nЗа започналото вчера военно учение на НАТО в Естония и Литва информира агенция АП. Според информацията, е предвидено, в България също да се проведе една тренировъчна фаза. Учението си поставя за цел да се подобри сътрудничеството между военните и спасителните служби от различните държави в НАТО, в случай на необходимост - например при терористично нападение. Електронният сайт Русланд .Ру също информира за военното учение, под заглавие \" Русия не взима участие в натовското учение в Литва.\"\n\nАвстрийският вестник \"Залцбургер Нахрихтен\" съобщава за предвидената за 28 юли традиционна среща за стабилност в Югоизточна Европа. На нея участват министър-председателите на държавите от бивша Югославия,Албания , Румъния , Бъргария, както и координаторът на пакта за стабилност Ерхард Бусек. Срещата ще е посветена на възможностите за регионално сътрудничество с оглед на европейската интеграция, както и на борбата срещу организираната престъпност.\n\nГерманският вестник \"Нойес Дойчланд\" помества информация за Хърватия и желанието на страната да се интегрира в общноста, заедно с България и Румъния. Авторът Маркус Бикел пише, че Хърватия показва по-добри резултати от България и Румъния по най-важните икономически показатели, но че ляволибералното правителство в страната е било свалено от власт през 2003 година главно поради радикалния му икономически курс, както и поради високата безработица, огромния външен дълг и широко разпространенанат корупция.\n\nНа приватизацията на българският тютюнев гигант \"Булгартабак\" се спира австрийския вестник \"Дер Щарндарт\". Информацията се позовава на съобщение на агенция ДПА, за предлагането на до 85% от държавната фирма за продан. Конкретно ставало дума за дялове от собствеността на четирите най-големи цигарени фабрики на Булгартабак. В статията се съобщава, че сред кандидатите за покупка на дялове вече няма да е международния консорциум \"Табако Холдинг\", чийто шеф - бившият денерален директор на Аустрия Табак - Бепо Маухарт в продължение на години се беше опитвал да закупи българската фирма. Пред австрийската агенция АПА Маухарт заявява, че инвеститорите вече са изгубили интереса си и консорциумът се е разпаднал. По нататък статията припомня превратностите около процедарата за приватизация на Булгартабак, прекратена през 2003 година.\n\nДъждовното лято в Германия е причина, притокът на пътници за слънчевия юг да нараства непрекъснато. Според вестник \"Райнише Пост\" летището в Дюселдорф се подготвя за щурм на катндидатите за слънчев отдих - от началото на ваканцията в провинция Северен Рейн-Вестфалия - на 23 юли. Вестникът пише, че предпочитаните дестинации са Турция, Испания, както и България и Хърватия, Египет и Тунис. Вестник \"Зексише Цайтунг\" пък информира, че летището в Дрезден предлага все повече евтини полети, поради което в момента нямало никакви сводобни места за самолетите до остров Майорка, България и Турция.\n\nПо повод откриващата се в четвъртък изложба на тракийско изкуство в Бон, електронният сайт \" Висеншафт. Де\" поубликува информация за траките като една от най-старите индоевропейски култури. Информацията хвали изложбата в Бон като извънредно богата и уникална по рода си.","summary":"Международните агенции информират за продължаващото насилие в Ирак, като между другото споменават, че съдбата на втория български заложник все още не е известна.","language":"bul"}
{"url":"https://www.dnes.bg/blogini/2014/05/04/koi-i-zashto-vyzkresiava-liudmila-jivkova.224405","title":"Кой и защо възкресява Людмила ЖИВКОВА?","date":null,"text":"Няма ден, в който по някоя телевизия да не се заговори за Людмила Живкова. Съратници разказват носталгични спомени, журналисти правят разследвания, пишат се статии, даже цели книги, снимат се филми.\n\nОбщо взето образът, който се възкресява, е един и същ. Дъщерята на Първия паратиен и държавен ръководител е водила някаква независима от СССР политика – главно свързана с честването на 1300 годишнината на българската държава, за което е била наказана.\n\n35 години след смъртта на Людмила Живкова ежедневно ни втълпяват, че може да е била убита. И че трябва да гледаме на нея не само като на огън, както беше заветът й, но и като жертва за България.\n\nВероятно така се цели да измием в някаква степен образа на България като раболепен слуга на Съветския съюз.\n\nМоже би по-новото поколение не си спомня коя беше Людмила и сега ще вземе да я постави в пантеона на националните герои.\n\nМоже би трябва да припомним, че прочутото честване на 1300 годишнина по своята помпозност и разточителство беше много близко до това, което се прави напоследък в Македония. То не вдъхваше у хората национална гордост, а издаваше провинциалните комплекси на един човек, стигнал до върховете на държавното управление единствено като „дъщерята на Първия”, след което осъзнал, че изкаченият връх е твърде нисък за него т.е. държавата е твърде малка и трябва да се въздигне.\n\n1300 годишнината представляваше една непосилна за състоянието на държавата ни програма – издигаха се величествени паметници, снимаха се исторически суперпродукции с холивудски размах. Говореше се, че за изпълнение на тази програма е посегнато на социални и пенсионни фондове.\n\nЦялата държавна машина трябваше да измисли как да се включи в подкрепа на идеите на другарката Людмила Живкова. Това, което днес се поднася едва ли не като подривна дейност срещу социалистическата система, основно включваше комични предложения. Така например от Окръжния комитет на БКП на Смолян обещаваха да зарибят реките със 130 000 рибки, да засадят 13 000 борчета и т.н. Всичко беше кратно на 1300.\n\nОтделно Асамблеята „Знаме на мира” гълташе огромни средства, не малко струваха обиколките по света.\n\nДесетки хиляди българи ги затваряха редовно в заседателни зали, за да им четат доклад за Николай Рьорих – имаше цяла такава програма.\n\nНикой не знае от многото речи и трудове на Живкова кое е неин принос и какво е написано от подставени лица.\n\nА тя само го прочиташе с едни дълги ъ-ъ-та между думите.\n\nКато радиожурналист лично съм рязал ъ-ъ-тата след една реч за естетическото възпитание, без което България щеше да загине.\n\nА един от назначените да пишат речи по тази тема, разказваше как още първия работен ден му обяснили, че във всяки реч, във всеки доклад трябвало да има три цитата от Людмила и пет от баща й.\n\n„Някой път им разказвах играта – шегуваше се тайният автор, - слагах само три цитата от бай Тошо и пет от Людимала. И не ме усетиха.”\n\nНародът я мразеше – заради това, че нейното издигане слагаше основите на една династия от източен тип. Мразеше я заради тюрбаните, заради костюмчетата, заради неразбириаемите й естетически идеи, които бяха твърде далеч от проблемите на тогавашните хора.\n\nДнес ни поднасят образа на един мислител от световна величина, който стигнал дотам в своето дисидентство, че даже не бил приет от Леонид Брежнев. О, ужас.\n\nПрез същата 1981-а година, когато Людмила Живкова уж била убита във ваната, пълна с незнам си какви соли, на един приятел бяха предписали Супрадин – елементарна комбинация от витамини, която след 89-а се продаваше в бакалниците. Не знаехме, че става дума за обикновени мултивитамини, а за лекарство, което ще спаси човека. И започнахме да го търсим. От обикновените аптеки ни насочиха към аптеката на МВР, оттам към аптеката на активните борци, оттам към Правителствена болница. Ставаше дума за обикновени витамини за един много болен човек.\n\nВ това време другарката Людмила Живкова обикаляше света, работеше за 1300-та годишнина, а агентите на КГБ крояха пъклени планове за нейното унищожение.","summary":"| БЛОГИНИ | блоговете днес","language":"bul"}
{"url":"https://www.dnevnik.bg/sport/2018/10/06/3322841_hamiltun_grabna_polpozishuna_na_suzuka_fetel_shte/","title":"Хамилтън грабна полпозишъна на \"Сузука\", Фетел ще стартира едва девети","date":null,"text":"Световният шампион Люис Хамилтън ще стартира от полпозишън в Гран при на Япония, 17-и кръг за сезона във Формула 1. Британският пилот на \"Мерцедес\" затвърди доминацията си през състезателния уикенд, в който беше най-бърз във всички тренировъчни сесии, с блестящо каране в квалификацията.\n\nХамилтън и \"Мерцедес\" избраха най-добрата стратегия, която му позволи да направи обиколка за 1:27.760 минути. За втори пореден уикенд \"Сребърните стрели\" окупираха първа редица, след като Валтери Ботас се класира втори.\n\nПреди седмица в Сочи финландецът стартира пръв, а Хамилтън беше до него.\n\nПолпозишънът е 80-и в кариерата на Хамилтън и осми през настоящия сезон. Британецът ще се бори и за четвърта поредна победа, след като триумфира в последните три старта на \"Монца\", Сингапур и руското трасе в Сочи.\n\n\"Решението в Q3 да излезем със сликовете още в началото беше трудно, но се справихме. Имаше риск, но той се оправда. Усилията ни, вярата в нашите възможности ни се отплатиха\", каза Хамилтън.\n\nОсновният му съперник за световната титла Себастиан Фетел ще стартира едва девети. Отборът на германеца \"Ферари\" не се ориентира при сложните условия на \"Сузука\", което не даде шансове на четирикратния шампион. В последната част на квалификацията се появи дъжд, като от \"Мерцедес\" реагираха по-добре и получиха предимство.\n\nМеждувременно от \"Ферари\" направиха голяма грешка, пускайки пилотите си с гуми за мокър асфалт, докато пистата още беше суха. Това ги лиши от ценно време и невъзможност да направят обиколки, докато условията бяха по-добри.\n\nЗад Хамилтън и Ботас ще стартират Макс Верстапен и Кими Райконен, а пети се класира Ромен Грожан с \"Хаас\". В домашната надпревара за доставчика си на двигатели \"Хонда\", \"Торо Росо\" пласира и двамата си пилоти в Топ10 – Брендън Хартли и Пиер Гасли ще стартират шести и седми. Останалите в челните десет са Естебан Окон (8-и) и Серхио Перес (10-и) с \"Форс Индия\".\n\nВ първите 18 минути не мина и без хаос на трасето. Себастиан Фетел се завъртя на излизане от обратния завой, докато Маркус Ериксон със \"Заубер\" катастрофира и разби своя болид.\n\nОт битката освен шведа отпаднаха двамата пилоти на \"Макларън\" Фернандо Алонсо и Щофел Вандорн, Сергей Сироткин с \"Уилямс\", както и Нико Хюлкенберг с \"Рено\".\n\n© Reuters Маркус Ериксон катастрофира в началото на квалификацията.\n\nМаркус Ериксон катастрофира в началото на квалификацията.\n\nВъв втората част на квалификацията от \"Мерцедес\" изпозваха средно твърдите гуми налични за уикенда \"софт\". Това обаче не им попречи да дадат най-добрите времена, при това с голямо предимство пред \"Ферари\".\n\nОсвен това Валтери Ботас и Хамилтън си спечелиха правото в неделя да стартират именно с гумите \"софт\", които са по-издръжливи.\n\nМежду последните две части от квалификацията имаше и преваляване на дъжд, а при започване на финалните 12 минути от битката за полпозишъна \"Ферари\" избраха да излязат с гумите \"интермедия\". Трасето обаче се оказа сухо и пилотите на Скудерията се прибраха обратно за сликове.\n\nПри първите минавания Хамилтън и Ботас бяха много близо един до друг, но силен последен сектор на британеца му даде предимство пред неговия съотборник.\n\nУсловията след това не се подобриха, като започна да вали отново, което не остави никакви шансове на \"Ферари\". Хамилтън не подобри времето си от първото преминаване, а конкурентите от Скудерията дори не успяха да получат възможност за бърза обиколка.\n\nСъстезанието за Гран при на Япония е в неделя от 8.10 часа българско време.","summary":"За 80-и път в кариерата си световният шампион ще потегли пръв.","language":"bul"}
{"url":"https://www.dw.com/bg/%D0%BD%D0%BE%D0%B2-%D0%BF%D0%B0%D1%81%D1%82%D0%B8%D1%80-%D1%81%D1%82%D0%B0%D1%80%D0%B8-%D0%BF%D1%80%D0%BE%D0%B1%D0%BB%D0%B5%D0%BC%D0%B8/a-16685416","title":"Нов пастир, стари проблеми","date":null,"text":"\"Настроен съм позитивно след интронизирането на Неофит за нов български патриарх. Мисля, че беше избран правилният човек\", твърди историкът д-р Марко Арндт, който ръководи софийското бюро на фондация \"Конрад Аденауер\". За миналото на Неофит той казва: \"Да, новият патриарх има досие в Държавна сигурност. Но то не съдържа материали, които Неофит е писал, а неща, които са писани срещу него. Държавна сигурност го е охарактеризирала като човек, който държи на църквата и църковните традиции. От гледна точка на тайната милиция това не е комплимент - те са очаквали от младия духовник нещо съвсем друго,\" изтъква д-р Арндт от фондация \"Аденауер\".\n\nПрофесорът по философия Калин Янакиев също смята, че началото на Неофит е обнадеждаващо: \"Църковният народ е доволен от избора на Неофит за глава на църквата, защото шансът да бъде излъчен патриарх без зависимости в миналото не беше голям. Неофит никога не е доносничил на тайните комунистически служби. Прегледах внимателно досието му в Държавна сигурност - то съдържа единствено предложение за вербовка и ведомствени справки. От документите става ясно, че Неофит е бил обявен за консервативен и несговорчив духовник, който е трябвало да бъде вербуван, за да бъде неутрализиран\", казва Янакиев.\n\nСпоред него БПЦ като цяло трудно ще се очисти от старите си връзки с Държавна сигурност. Един от тежките въпроси е как митрополитите с досие ще продължат да изпълняват духовната си мисия: \"Те пропуснаха всякакъв шанс да се покаят и да поискат прошка за делата си пред църковния народ - като предстоятели, които са го предали\", казва професор Калин Янакиев. Според него основното предизвикателство пред новия патриарх са проблемите в самата църква: например липсата на активно общение с останалите православни църкви-посестрими, а то е необходимо, включително и за да бъде чут по-ясно гласът на православните християни в рамките на ЕС.\n\nЗад романтичните фасади се крият нерешени проблеми\n\nДруги проблеми на БПЦ са недостигът на богословски капацитет, почти тоталната липса на монаси, а именно от техните среди се избира и висшият клир. Патриарх Неофит несъмнено осъзнава тези проблеми, казва проф. Янакиев и добавя: \"От новия патриарх очаквам отношение към енорийските свещеници като към истински предстоятели на църковни събрания, а не като към обслужващ персонал. Проблеми има и в обучението по богословие в България. Младите богослови нямат възможности за образоване зад граница. Крехката православна интелигенция стои зад новоизбрания патриарх и е готова да му помогне в начинанията“, посочва философът от Софийския университет.\n\nВ същото време той се противопоставя на някои критики и претенции към БПЦ: \"Моето мнение е, че църквата не е нито благотворителна организация, нито алтернатива на социалното министерство. От църквата не бива да се очаква да върши най-вече обществена дейност! Според мен първите задачи, които трябва да реши църквата, са свързани със самата нея. Едва след решаването им тя може да се обърне към обществото и неговите проблеми\", посочва професор Янакиев.\n\nИма и друг комплекс от проблеми, които БПЦ трябва да реши. Скандалите около \"архонтите\" и съмнителните ктиторски жестове, свързани със скъпи подаръци за архиереи, продължават да тегнат като тъмна сянка над православната църква. Патриарх Неофит трябва да отговори на тези неудобни за църквата въпроси, убеден е професор Янакиев:\n\n\"Утешителното е, че Неофит е сред тримата митрополити, които не са присъствали на злополучното съвещание на Светия Синод, на което е било взето възмутителното решение за раздаването на титлата \"архонт\". Българските архиереи нямат правото да се държат като някакви князе, защото това влиза в разрез с вярата и мисията, която им е възложена\", заключава проф. Калин Янакиев.\n\nАвтор: Н. Цеков; Редактор: Б. Узунова","summary":"България има нов патриарх, а личността му вдъхва надежда за бъдещето на БПЦ. Големите проблеми обаче си остават: липса на монаси, на високообразовани богослови, на съзнание за духовна мисия пред народа.","language":"bul"}
{"url":"https://www.dw.com/bg/%D0%BF%D0%B8%D1%80%D0%B0%D1%82%D0%B8%D1%82%D0%B5-%D0%BD%D0%B0-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F/a-4495831","title":"″Пиратите″ на изборите в Германия","date":null,"text":"\"Пиратите\" водят организационния си живот предимно в интернет. А историята на успеха им, както изглежда, продължава, макар и в тази нова политически сила пристан да намират някои съмнителни особи. Михаел Боргерс от Дойче веле посети една кьолнска градска партийна организация на \"Пиратите\":\n\nМалката зала в Гражданския център на кьолнския квартал Еренфелд е препълнена. Налага се да се местят маси и търсят нови столове, за да се поберат всички. Преди 2 седмици само \"пиратите\", които се събираха по заведение, бяха една шепа. Този път са дошли близо 40 проявили интерес към срещата на партията. Мнозина се срещат за първи път, някои се познават помежду си от интернет. На значките-табелки те изписват никовете си. Повечето обаче се представят с истинските си имена: \"Кристиан Зайферт, на 30 години, присъединих се малко преди онзи дебат за цензурата в Бундестага\".\n\nПредседателят на германските \"пирати\" Йенс Зайпенбуш\n\n\"Пиратите\" говорят за цензура, стане ли дума за \"Закона за борба срещу детската порнография в комуникационните мрежи\", приет от Бундестага на 18 юни. Съгласно този закон всеки, който се опита да отвори сайт, съдържащ детска порнография, ще стигне до голяма червена стоп-табела на екрана на компютъра. Онова, което се струва на едните смислена мярка срещу отвратителните престъпления с деца, е за Пиратската партия вратичка за промъкване на цензурата. За Кристиан Зайферт дискусията по този закон била събитието, което го разбудило политически:\n\n\"Защото просто си помислих: не може 134 хиляди души да са на друго мнение, а държавата просто да ги пренебрегва.\"\n\nОчевидно всички в залата мислят така. За пиратите законът срещу детската порнография е кулминационната точка на едно дълготрайно развитие.\n\n\"Цензурата точно сега се въвежда, всички ние сме наблюдавани. На всички ни се правят профили. Това твърде много засяга гражданските права според мен. Трябва да се спре\", казва Франк Вайлер, говорителят на Кьолнската организация. За пръв път през живота си е политически организиран, обяснява 39-годишният.\n\nОпитен в словото, с риза, но без вратовръзка той ръководи събранието в Кьолн. Ролята на политик му отива: една от големите теми на срещата е федералният конгрес, състоял се в началото на юли в Хамбург. Франк Вайлер е бил един от 300 делегати. Задено те са разработили програмата за парламентарните избори:\n\nШведските \"пирати\" радостни след обявяването на резултатите от евровота\n\n\"Ние сме много демократично организирани. Всеки може да се включи веднага и да развива дейност. Във федералното председателство имаме човек, който е член от 3 седмици. Всеки може да дойде да работи с нас и да каже какво не му се харесва. Ако успеем да прескочим 5-те процента, което е възможно, но не е много вероятно, и ни поканят на коалиционни преговори... Нямам и понятие, какво ще стане. Ще изчакаме, нали сме пирати...\"\n\nНа събранието в Кьолн се обсъждат въпроси като \"Да се издигат ли кандидати за изборите за Бундестаг? Как да се борави с дарения?\" На много от въпросите отговор дава присъстващата юристка - една от малкото жени сред предимно мъжката аудитория на работещи в информатиката. По въпросите, на които засега няма отговор, по-късно ще се дискутира в интернет.\n\nТака или иначе на евроизборите \"пиратите\" се сдобиха с първия си мандат - от Швеция. Междувременно движението има привърженици по целия свят: от Полша до Перу. Швеция е родината на тази партия, която не може да не събуди спомени за Зелените в зората им през 80-те години...","summary":"Сред малките партии, които ще се явят на парламентарните избори в Германия през септември, са и т.нар. \"Пирати\" - партия, която на евроизборите спечели 230 000 гласа. А това не е лошо постижение за толкова млада партия.","language":"bul"}
{"url":"https://www.dw.com/bg/%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B2%D1%8A%D0%B2-%D0%B2%D1%80%D1%8A%D0%B7%D0%BA%D0%B0-%D1%81%D1%8A%D1%81-%D0%B7%D0%B0%D0%BF%D0%BE%D1%87%D0%BD%D0%B0%D0%BB%D0%B0%D1%82%D0%B0-%D0%B2%D1%87%D0%B5%D1%80%D0%B0-%D0%B2%D0%B8%D0%B7%D0%B8%D1%82%D0%B0-%D0%BD%D0%B0-%D0%B8%D1%80%D0%B0%D0%BA%D1%81%D0%BA%D0%B8%D1%8F-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%B3%D0%B0%D0%B7%D0%B8-%D0%B5%D0%BB-%D0%B4%D0%B6%D0%B0%D0%B2%D0%B0%D1%80-%D0%B2-%D0%B1%D0%B5%D1%80%D0%BB%D0%B8%D0%BD/a-2592731","title":"Коментар във връзка със започналата вчера визита на иракския президент Гази ел Джавар в Берлин","date":null,"text":"Първата визита на иракски държавен глава в Германия след дълги години на само полуофициални контакти и след възстановяването на дипломатическите връзки обикновено се характеризира с думите ”важна стъпка по пътя към нормализиране на отношенията”. Нормализацията обаче изглежда все още твърде далечна, колкото и да държат на нея и двете страни.\n\nДа разгледаме първо общото положение в Ирак: то е всичко друго, но не и вдъхновяващо пряк ангажимент от страна на чужди страни, в това число и на Германия. Само държави принадлежащи към американското военна коалиция все още са в състояние да се ангажират, но и много сред тези страни отдавна вече са сезамислили, как да се изтеглят ”с чест” от Ирак, преди терористи да се опитат да ги принудят да сторят това чрез взимане на заложници или посредством атентати. И в Германия този риск е отдавна ясен и ето защо няма готовност за пряко ангажиране в Ирак. Че подобен ангажимент не бива да е във връзка с окупацията на страната от САЩ, се подразбира от самосебе си. Не беше необходимо отвличането на двете италиански сътруднички на хуманитарна организация, за да стане окончателно ясно, че терористите не правят разлика между искреното човешко желание да се помогне и подкрепата за американската политика в Ирак.\n\nА диференцираната германска позиция по адрес на войната в Ирак също няма да помогне на Берлин. Защото терористите не би ги било грижа за това. Всеки принос към нормализиране и подобряване на условията за живот в Ирак е в техните очи подкрепа за политиката на САЩ. А следователно и всяка сделка или договор с преходното правителство. На свой ред това преходно правителство няма почти никаква готовност, да отчете положително позициите на Германия и Франция по време на войната. Това стана повече от ясно, когато неотдавна иракският премиер Ияд алауи неотдавна удари плесница на Франция с изказването, че е твърде отстъпчива спрямо тероризма и по този начин съотговорне за отвличането на двамата френски журналисти. След което Франция временно отмени визитата на президента Гази ел Джавар. Той обаче сега ще обиколи Берлин, Варшава и Брюксел. Едните се ангажират на страната на САЩ, другите – преди всичко Германия – не. Проблемът им с Ирак обаче е един и същ: Естествено, че е налице желанието да се помогне на страната. Не само от човечност, а и поради икономическа заинтересованост. Безотговорно обаче би било да се изпращат хора в Ирак. Така че помощта се ограничава с такива безпомощни опити като обучението на иракски полицаи или пък на иракски офицери в съседни на родната им страни. Действително нужната помощ обаче не може да бъде оказана. А тя би се състояла в бързото възстановяване на разрушената не само от войната инфраструктура, разсрочването на иракските дългове също би било несъмнено важни, но внай-важното би било да се окаже на страната помощ за самопомощ.\n\nДокато това не е възможно, проблемите на страната ще продължават и няма да има истинско нормализиране. Нито в Ирак, нито в отношенията на тази страна с други страни.","summary":"от Петер Филип, Дойче веле","language":"bul"}
{"url":"https://www.dnevnik.bg/print/arhiv_pari/1995/01/01/1386445_radarite_na_cherno_more_-_varna_rabotiat_pri_vsiakakvi/","title":"Радарите на ЧЕРНО МОРЕ - Варна, работят при всякакви условия","date":null,"text":"НЕ ИСКАМЕ да губим позициите си в специалното производство, но така или иначе огромния ни пазар го няма и той не съществува вече четвърта година. До 1990 г. произвеждахме продукцията си в съотношение 80:20 в полза на военните изделия, съобщи за в. ПАРИ неотдавна инж. Николай Симов от отдела за продажби на завод Черно море - Варна.В момента заводът е спрял производството на специална продукция, защото поръчките са прекалено малко и на предприятието не е икономически изгодно да ги изпълнява. Приключва разработката на нов портативен радар, който е с малък терминал и ръчно преносим. С него лесно се извършва наблюдение з а наличието на всякакви движещи се цели -подразделения на противника, движещи се машини и т.н.Радарът с най-голям обсег на действие, който произвежда завод Черно море, е Наземен радар 133 - до 15 км. Той осигурява автономен обзор в гранични и специализирани зони, например АЕЦ, BBC бази и цивилни летища, като достъпът на лица до подобни обекти е ограничен.Визуализацията и аудиосигналът са двете неща, чрез които операторът на радара може бързо и сигурно да открива цели, твърди инж. Симов. Модел 133 работи при всякакви атмосферни условия и във всички климатични пояси на планетата.По-малкият радар М136 е преносим от един оператор и тежи не повече от 17 килограма заедно с батериите. Той може лесно да бъде привързан с т.нар, механизъм за автоматично спрягане към автоматично оръжие - картечница ПК или гранатомет АГС-17 Пламя например. Набелязаната цел може да бъде обстреляш по решение на оператора, като е предвиден и автоматичен режим на действие, който рядко се използва. Продукт на предприятието е и системата за автоматично управление на огъня, която може да обслужва артилерийска дивизия или батальон в зависимост от нуждите.Определено има интерес към изделията ни. За съжаление обаче заинтересуваните страни са ограничени до голяма степен от ембарговите режими. Независимо от това продукцията на завода се търси и за типично цивилни цели, клиентите са доволни от качеството и работата на апаратурата, заяви инж. Симов. Що се отнася до цените на продуктите на завод Черно море, на този етап ръководството на предприятието е преценило, че е излишно те да бъдат изкуствено завишени. Стойността на радарите с военно предназначение е с около 30% по-висока от тези с гражданско, които се използват в корабоплаването.Колективът на завод Черно море предприема мерки за търсене на нови пазарни ниши вследствие на конверсията, продължаваща четвърта година. Именно затова предприятието постепенно завладява пазара на електромедицинска апаратура у нас - ултразвукови, терапевтични и козметични апарати. При затворения цикъл на производство почти всички необходими технологии биха могли да се адаптират към хуманитарната област, убеден е инж. Симов.Водата ще поскъпнеРЪКОВОДСТВОТО на ВиК-Перник, е предложило на Министерството на териториалното развитие и строителството куб. метър питейна вода да поскъпне повече от два пъти от 1 февруари, съобщи за в. ПАРИ управителят инж. Димитьр Захариев. В новата цена са включени разходите по реконструкцията на градската пречиствателна станция за питейна вода, за чието довършване общинската управа не успя близо две години да отдели средства. Предвидено е и купуването на съвременна техника за диагностика на скрити аварии във водопроводната мрежа. Според инж. Захариев увеличението се налага и поради поскъпването на еленергията, горивата и резервните части. С таксите за канална вода и за пречистване на отпадната цената ще скочи на 10 лв. за куб. метър.","summary":"Предприятието произвежда и медицинска апаратура","language":"bul"}
{"url":"https://www.dw.com/bg/%D0%B0%D1%84%D0%B3%D0%B0%D0%BD%D0%B8%D1%81%D1%82%D0%B0%D0%BD-%D0%B5%D0%B4%D0%BD%D0%B0-%D0%BF%D1%80%D0%BE%D0%B2%D0%B0%D0%BB%D0%B5%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%B0/a-35975668","title":"Афганистан - една провалена държава","date":null,"text":"Когато преди 15 години САЩ предприеха военна операция срещу терористите от Ал Кайда и талибаните в Афганистан, едва ли някой си е представял как точно един ден тя ще приключи. След атентатите от 11 септември 2001 целта беше да бъдат спрени терористите и да им се отнеме възможността да си намират нови укрития. Днес, 15 години по-късно, тази цел не е постигната напълно - все още части от Афганистан са под контрола на талибаните. Нещо повече: нова терористична групировка, т.нар. „Ислямска държава”, се утвърди в региона на Хиндукуш, а от съседен Пакистан терористи продължават да навлизат в Афганистан.\n\nСветовната общност беше осъзнала, че терористичната опасност може да бъде възпряна само ако се поведе борба срещу милициите и едновременно с това се въведе такъв обществен ред в Афганистан, че хората там да имат перспектива за развитието си. Последваха мащабна международна военна акция и невиждано скъпа програма за възстановяване на страната: повече от 113 милиарда долара бяха инвестирани в държавната администрация, силите за сигурност и за хуманитарна помощ. Афганистан обаче и до ден днешен си остава далеч от целта - да се превърне във функционираща държава, каквато си я представяха страните-донорки. В страната няма сигурност, а икономическото развитие е слабо. Това призна открито и афганистанският президент Гани, макар той да вижда същевременно и някои обнадеждаващи сигнали. Какво друго, освен надежда, му остава на бившия мениджър от Световната банка, начело на една раздирана от противоречия управляваща коалиция? Все пак някои хуманитарни организации виждат и напредък в отделни области.\n\nПетата голяма донорска конференция за Афганистан, проведена в Брюксел, реши, че трябва да се продължава по предначертания път: да се отпускат пари, да се оказва помощ, да се ограничава корупцията, да се обучават армията и полицията и да се вярва в едно по-добро бъдеще. Страните-донорки, и най-вече САЩ и ЕС, са готови и занапред да наливат милиарди в Афганистан за поддържането, криво-ляво, на функционирането на държавата. Все по-малко министри вършат това от убеждение и с увереността, че някой ден нещата в Афганистан ще се подобрят. Те са по-скоро мотивирани от липсата на истинска алтернатива. Ако международната общност изостави Афганистан, страната на бърза ръка ще си възвърне старите позиции на световен център за обучение на терористи. Тази страна, която от 40 години насам живее в състояние на постоянно редуващи се конфликти, отново би изпаднала в състояние на гражданска война и би се върнала към средновековните порядки.\n\nЗатова в Брюксел решиха да си затворят очите и да се върви напред. Както впрочем това се случи и на предишните подобни конференции в Токио, Лондон и Берлин. Разбираемо е, че ЕС и някои други държави все повече обвързват помощите си с изискването за добро държавно управление в Афганистан и с готовността на страната да приема обратно отхвърлените кандидати за европейско убежище. След 15 години, в които светът подпомага Афганистан, той иска вече да види по-голям ефект от инвестираните в страната пари. Тези 15 години научиха света, че можеш да постигнеш някакъв успех само ако оказваш натиск над афганистанските политици и местните босове на кланове. Не е ясно колко дълго още западните държави ще продължат да пълнят тази каца без дъно. Докога, например, политиците в САЩ ще могат да разчитат на подкрепата на американските избиратели, след като е добре известно, че с техните милиардни помощи се финансира една държава, чийто експортен шлагер си остават наркотиците, от търговията с които печалби извличат терористите?\n\nОгромни са проблемите, пред които ще бъде изправен Афганистан и през идните години. Три милиона бежанци от Пакистан и един милион от Иран ще трябва да се завърнат обратно в Афганистан. Армията от безработни и лишени от всякаква перспектива хора ще се увеличи допълнително. Затова конференцията в Брюксел няма да е последната, която ще се занимава с въпроса за помощите за тази изтерзана страна. И през 2020, и през 2024, а може би и след това, също ще има нужда от нови конференции за Афганистан.","summary":"След 15 години активно подпомагане и наляти над 113 млрд. долара дотук от международната общност, Афганистан сякаш не е помръднал и на милиметър напред. И си остава силно зависим от международните донори, пише Б. Ригерт.","language":"bul"}
{"url":"https://www.dw.com/bg/%D0%B7%D0%B0%D1%89%D0%BE-%D1%81%D0%B5-%D0%BF%D1%80%D0%BE%D0%B2%D0%B0%D0%BB%D0%B8%D1%85%D0%B0/a-16654457","title":"Защо се провалиха?","date":null,"text":"Ако всичко това се беше случило преди две седмици, официална София щеше да вдигне шум до небесата. Но не толкова заради поредния червен картон, колкото заради накърненото политическо самочувствие. Става дума за категоричната позиция на германския вътрешен министър Ханс-Петер Фридрих, че страната му ще наложи вето в случай, че България и Румъния настояват за влизане в Шенген на започващия днес (четвъртък) Съвет на ЕС по правосъдие и вътрешни работи. Макар формално да са изпълнили техническите изисквания за членство в Шенген, София и Букурещ така и не успяха да разсеят съмненията, че са успели да овладеят корупцията и организираната престъпност.\n\nБързането към Шенген напоследък бе съпроводено от няколко епизода, които не бяха съвсем по вкуса на властта в София - най-малкото заради това, че тя си правеше сметки да превърне членството в Шенген в свой основен външнополитически коз за изборите. Още в началото на миналата година премиерът Борисов обяви гордо, че от Шенген ни дели само една мазилка, имайки предвид наложителното козметично напудряне на няколко КПП-та по южната граница на страната. През лятото на същата година германският вътрешен министър Фридрих заяви пред „Хамбургер Абендблат”, че „за жалост развитието в България не е толкова напреднало, колкото се надявахме”. А пред „Райнише пост” каза, че в момента е изключено да се мисли за отваряне на границите за България и Румъния. Само че никой в София не чу думите му.\n\nГерманският вътрешен министър Ханс-Петер Фридрих\n\nНе бе чут и дипломатичният намек на френския посланик, че държавните служби, отговарящи за контрола по границите, „по никакъв начин не бива да се поддават на опити за корупция”. В София не пожелаха да разберат и позицията на Холандия, която още през 2011-та категорично обяви, че ще се противопостави дори и на идеята за двустепенно приемане на двете държави. На което българският външен министър и, забележете, финансовият му колега отвърнаха с думите, че българското търпение спрямо Холандия било на изчерпване. А след терористичния атентат в Бургас премиерът Борисов стигна до „прозрението”, че Шенгенското пространство можело да се окаже недостатъчно надеждна граница за България.\n\nПрез януари пък София се направи, че не чува думите на еврокомисарката Вивиан Рединг, която съвсем еднозначно заяви, че решението за членството в Шенген ще бъде политическо и че дали имаш доверие на дадена страна и как гледаш на нея, няма нищо общо с критериите, а с усещането. Малко след това вътрешният министър Цветанов отиде на посещение в Хага - въоръжен с неистовото желание да чуе това, което му се иска да чуе. Вследствие на което се стигна до скандала с разпространените в България неточно преведени думи на холандския държавен секретар по сигурността и правосъдието, които тутакси бяха опровергани официално от властите в Хага.\n\nА с добре познатата ни мантра „ние сме изпълнили всички изисквания и критерии за Шенген” под килима бяха заметени констатациите на „Прозрачност без граници” за пълен застой в борбата срещу корупцията, за липсата на прозрачност в политическата и икономическа среда, за ролята на монополите в корупционните практики, за провалите в почти всички „знакови” съдебни дела, за съсипването на бизнеса и така нататък, и така нататък. Казано накратко: всичко онова, което в крайна сметка изкара българите на улицата.\n\nАвтор: Г. Папакочев; Редактор: Д. Попова-Витцел","summary":"Тези дни на българите едва ли им е до разправиите за Шенген. А би трябвало. Защото този сюжет има много общо с причините за сегашния бунт. И при едното, и при другото всичко опира до въпроса: Защо се провалиха?","language":"bul"}
{"url":"https://www.dw.com/bg/%D1%81%D1%8A%D1%80%D0%B1%D0%B8%D1%8F-%D1%80%D0%B0%D0%B7%D1%80%D1%83%D1%85%D0%B0-%D0%BD%D0%B0-%D0%B5%D0%B4%D0%B8%D0%BD-%D0%BF%D1%80%D0%BE%D1%86%D1%8A%D1%84%D1%82%D1%8F%D0%B2%D0%B0%D1%89-%D0%BD%D1%8F%D0%BA%D0%BE%D0%B3%D0%B0-%D0%B8%D0%BD%D0%B4%D1%83%D1%81%D1%82%D1%80%D0%B8%D0%B0%D0%BB%D0%B5%D0%BD-%D0%B1%D1%80%D0%B0%D0%BD%D1%88/a-3094821","title":"Сърбия - разруха на един процъфтяващ някога индустриален бранш","date":null,"text":"От пропуканите покриви в халетата нахлува студен вятър. Подлежащи на амортизация автомобили Юго предпазливо избягват дупките в асфалта. Предприятията, които превърнаха 165 хилядния Лесковац в текстилна метрополия, вече са затворени. \"Който можеше нещо и който бе квалифициран отдавна напусна града\", казва пенсионерът Радослав Сибулич.\n\n\"Тук няма работа. Има само мизерия. Никой друг град не е толкова беден и толкова тъжен. Ние сме черната дупка на Европа.\"\n\nПрез миналия век Лесковац, с големите си търговски традиции, бе най-богатият град в Сърбия\n\nСлед втората световна война частните текстилни фабрики бяха трансформирани в държавни комбинати. \"По югославско време изнасяхме дори за Близкия изток и Африка. Тогава 17 хиляди души работеха в текстилния бранш\", казва говорителят на градската управа Душан Песич.\n\nВойните през 90-години на миналия век и изолацията съсипаха безнадеждно текстилния бранш в Сърбия. Поради санкциите пазарите на Европейския съюз останаха затворени за сръбски стоки. Едва през 2000 година пазарите започнаха постепенно да се отварят за износ от Сърбия. За много предприятия в Лесковац отменянето на квотите и контингентите за износ дойде твърде късно. \"Сега отново можем да изнасяме, но нямаме конкурентноспособна технология\". Така Песич обяснява банкрута на държавните комбинати. \"В изгубеното от нас десетилетие Европа не остана на едно място\", добавя той.\n\nВсъщност икономиката на Сърбия се развива в добра посока\n\nказва Марко Паунович, директор на Центъра за либералдемократически изследвания в Белград. Страната, която постепенно се превръщала в икономика на услугите можела да се сравнява с Чехия от средата на 90-те години не само поради своите високи икономически показатели. Процесът на приватизация е приключен почти изцяло. Разкритите нови работни места в сектора на услугите за пръв път през миналата година са надминали по брой закритите работни места в индустрията, посочва Марко Паунович, като подчертава, че стопанският растеж облагодетелства най-вече благосъстоятелни региони като Белград и Войводина. Цените в Лесковац обаче са същите както в Западна Европа, но онези, които изобщо имат някаква работа печелят между 100 и 150 евро на месец. Според Паунович нивото на заплатите в Белград е два пъти по-високо отколкото в Ниш и пет пъти по-високо отколкото в бедните южни райони. Сръбският учен обяснява това разделение също и с едно културно наследство.\n\n\"Северната част на Сърбия беше част от Хабсбургската империя, а южната бе доминирана от турците. В икономически аспект тази граница все още съществува.\"","summary":"Войни, санкции и изолация съсипаха проспериращата навремето текстилна индустрия в Сърбия. Показателна за разрухата на този бранш е съдбата на град Лесковац.","language":"bul"}
{"url":"https://www.dnevnik.bg/sviat/2014/05/16/2301355_narendra_modi_pecheli_izborite_v_indiia_s_obeshtanie/","title":"Нарендра Моди печели изборите в Индия с обещание за дълбоки икономически реформи","date":null,"text":"Нерендра Моди по време на кампанията.\n\nКандидатът на опозицията Нарендра Моди ще бъде следващият министър-председател на Индия, съобщи \"Ройтерс\". Преброените бюлетини сочат, че партията на Моди ще постигне най-убедителната победа, виждана в Индия през последните 30 години.\n\nУспехът на Моди беше посрещнат с огромен скок на индийския стоков пазар и всенародни тържества, а офисите на партия Бхаратия джаната из цялата страна изстрелват фойерверки и раздават сладкиши.\n\nПобедата ще даде на Бхаратия джаната значително мнозинство в парламента, което ще позволи на 63-годишния бивш търговец на чай да завърши икономическите реформи, започнати преди 23 години от премиера Манмохан Сингх.\n\nУправляващата Партия на конгреса понесе най-тежката си изборна загуба, което дава индикации, че Моди ще постигне целта си да сложи край на властта на династията Неру-Ганди, управлявала страната през повечето време от обявяването на независимостта ѝ досега.\n\nМоди обяви победата си в Twitter като написа \"Индия победи\". Постът му стана най-споделянето съобщение в историята на социалната мрежа в страната.\n\n© Reuters Поддържници на Моди празнуват в Ню Делхи. Партията на Моди получава шест пъти повече места в парламента от класиралата се на второ място формация. Резултатът представлява най-значителната победа от гласуването след убийството на Индира Ганди.\n\nПоддържници на Моди празнуват в Ню Делхи.\n\nБхаратия джаната печели 278 места от общо 543 в парламента. Коалицията, оглавявана от партията печели 337 места.\n\nИндийските пазари реагираха положително на новината, а рупията достигна до 11-месечен рекорд от 59 за долар. Основният индекс скочи с цели 6%.\n\nЧуждестранни инвеститори вложиха повече от 16 милиарда долара в акции на индийски компании и ценни книжа, което ги направи собственици на 22% от акциите, листвани на борсата в Мумбай – дял, по някои оценки на стойност приблизително 280 милиарда долара\n\nЗа разлика от предшествениците, Моди няма да бъде възпиран от коалиционни партньори при прилагането на реформите си. Това ще му позволи да промени икономиката на страната из основи. Той иска да повтори в цялата страна успеха си в привличане на инвестиции и изграждане на инфраструктура в щата Гуджарат, който е ръководил повече от 12 години.\n\n© Reuters \"Можем да си позволим по-малък, но по-силен кабинет, което означава по-силно правителство. Моди иска по-малко правителство и по-силно ръководство, ще се радваме това да стане факт\", заяви Навнее Мунот, представител на \"ЕсБиАй Фъндс\" в Мумбай.\n\nИндия обаче се намира в най-лошото си икономическо положение от 80-те години насам, бори се с висока инфлация, която означава, че изпълняването на надеждите на милионите избиратели на Моди за бърз икономически възход ще е трудно.\n\nИзборите в Индия бяха най-големият демократичен вот, провеждан някога в света. Продължителността им беше пет седмици, а в страната бяха пуснати рекордните 500 милиона бюлетини. Избирателната активност достигна 66%.\n\nОт номинирането си за кандидат на партията до сега Моди е прелетял повече от 300 000 километра, участвал е в 457 митинга. Моди противопостави своя скромен произход на богатия живот на противниците си. Основният му опонент беше Рахул Неру от Партия на конгреса, чиято фамилия доминира политиката на страната от възхода на дядото на Рахул – Джавахарлал Неру, извоювал независимостта на Индия през 1947 г.\n\n© Reuters Реформите на Сингх, които Моди иска да продължи, отвориха социалистическата икономика на Индия за световните капитали, но корупцията и отслабващата икономика възпряха по-нататъшното им развитие.\n\nПолитиката на Моди е основана на индусите в страната. В миналото, той е пренебрегвал насилието срещу мюсюлманите, но за избирателите му обещанията за икономически растеж и повече работни места се оказаха по-важни. Новият премиер обеща и повече инвестиции в електроенергия, пътища и железопътна инфраструктура, които да съживят икономическия растеж.\n\nРеформите на данъчната система и пазара на труда, съчетани с увеличение на чуждестранните инвестиции трябва да позволят създаването на 10 милиона работни места годишно, които да бъдат заемани от младите хора, влизащи в работната сила.","summary":"Партия Бхаратия джаната постигна най-убедителната изборна победа в страната от 30 години насам и ще разполага със значително мнозинство в парламента, което ще позволи на новия премер да проведе икономически реформи, които да съживят икономиката на Индия.","language":"bul"}
{"url":"https://www.dw.com/bg/%D1%8E%D1%80%D0%B3%D0%B5%D0%BD-%D1%80%D0%BE%D1%82-%D0%B8-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%B8%D1%82%D0%B5-%D0%B8%D0%B3%D1%80%D0%B0%D1%8F%D1%82-%D0%BF%D0%BE-%D1%81%D0%B2%D0%B8%D1%80%D0%BA%D0%B0%D1%82%D0%B0-%D0%BD%D0%B0-%D1%82%D0%B8%D0%BC/a-5948282","title":"Юрген Рот: И журналистите играят по свирката на ТИМ","date":null,"text":"Тази година на германския книжен пазар излезе книгата на германския разследващ журналист Юрген Рот \"Гангстерска икономика\". Предлагаме Ви седма част от свързаните с България пасажи:\n\nПрез есента на 2009 година в морската столица Варна представители на екоорганизации и няколко смели граждани протестираха срещу продажбата на 118 декара от морската градина. Тя бе купена на безценица от фирма, за която се говори, че принадлежи на групировката ТИМ. Според протестиращите имотът е бил продаден на \"Холдинг Варна\" без да бъде спазен законът, т.е. без да бъде обявен конкурс, пише Юрген Рот.\n\nМедиите - на страната на олигарсите\n\nЗаради безстрашието на варненци (безстрашие за българските разбирания, уточнява Рот) участниците в протестната акция и техните близки бяха заплашвани, а някои от тях - подкупени, пише германският журналист. На онези, които не се притесниха от заканите, им бе дадено да разберат, че в България никой не може да им помогне. Министър-председателят Бойко Борисов също бе информиран от варненци за случилото се. Досега обаче той не е заел позиция по въпроса, пише Рот.\n\nТъй като варненци не се оставиха да бъдат уплашени, а и най-вече защото не преставаха да се обръщат към медиите по този въпрос, се стигна до нещо невиждано през последните години в България - журналисти от различни варненски телевизионни и печатни медии публикуваха открито писмо, напомня Юрген Рот. В него те обявиха, че занапред няма да отразяват гражданските протести. Сред тях бе и журналист, работещ за едно от изданията на германския медиен концерн ВАЦ. „Ние не се страхуваме да посочим имената и организациите на тези \"защитници\" на интересите на варненци”, се казва в декларацията. Имената бяха назовани.\n\n„Категорично заявяваме, че ще бойкотираме изявите на тези хора, въпреки че по принцип подкрепяме всички смислени прояви на гражданското общество. Такива организатори на неадекватни \"активности\" обаче маргинализират и обезсмислят истински стойностните и естествени протести, които са израз на смелост и непримиримост към всяка несправедливост”, пише още в откритото им писмо.\n\nУважаваният журналист Едвин Сугарев, когото Юрген Рот нарича морална инстанция в България, писа по този повод в своя блог: „С този свой акт българската журналистика пряко и декларативно застава не на страната на гражданския интерес, а на страната на корумпираната и престъпна олигархия, чиято емблема са тъкмо подобен тип сделки.”\n\nИво Инджев, още един критично настроен към ТИМ журналист, също коментира тази акция, която го върнала към мрачните времена на комунизма: „Дали пожарната в София знае, че във Варна не може да има пожар без ТИМ?” С „пожарната” в София Инджев има предвид премиера Борисов, уточнява германският журналист и допълва, че по същия повод главната редакторка на немскоезичното списание \"Виртшафтсблат\" Бети Ганева пише: „За щастие в България все още има неподкупни журналисти, гласовете им обаче стават все по-слаби.”\n\nС този случай завършва главата от книгата на Рот, посветена на България. Като заключение германският разследващ журналист помества част от една телеграма на германското посолство в София, изпратена до външното министерство в Берлин: „Надеждите за бързо подобряване на ситуацията чрез новите надеждоносци винаги изчезват светкавично. Трябва да останем скептично настроени към тях.” Рот уточнява, че става въпрос за правителството на Станишев. Това предупреждение обаче може би важи и за сегашния премиер Борисов, пише германският журналист. Защото пътят на новата еврочленка към демократично гражданско общество е все още много дълъг, заключава Юрген Рот.\n\nJürgen Roth (2010): Gangster Wirtschaft. Wie uns die organisierte Kriminalität aufkauft. Eichborn Verlag","summary":"В България дори журналистите играят по свирката на ТИМ. Гласовете на тези, които се опълчват срещу варненската групировка, са твърде малко и твърде слаби, четем в книгата на Юрген Рот \"Гангстерска икономика\".","language":"bul"}
{"url":"https://www.dnevnik.bg/analizi/2006/07/20/273129_za_toplofikaciia_i_neinite_poddrujnici/","title":"За \"Топлофикация\" и нейните поддръжници","date":null,"text":"Изгубих време и нерви да се занимавам, безнадежно досега, с насилствените действия на фирма за \"услуги\" спрямо бивши техни клиенти, които не желаят повече тяхната \"услуга\". Оказва се, че личността у нас няма право на избор, тъй като действията на монополиста са благословени от закон! Дали висшата норма за свободата на личността, за правото на избор и неприкосновеността на частната собственост са вече невалидни?\n\nОт години не ползвам \"услугата\" отопление и топла вода. За целта плащах два пъти: за пломбиране на радиаторите и по-късно - за прекъсване на връзките към тях. Отказът ми към \"Топлофикация\" не е съобщен на фирмата за отчет \"Техем\", което ми коства време и нерви. Специална комисия трябваше да ме увери на място, че водомерът е свален, а връзките прекъснати. След години внезапно към сметките ми за \"мощност\" се появи сума за... топла вода, платена от разплащателния ми влог. На гневната жалба от \"Топлофикация\" ми отговориха, че те не се занимават със сметките, да се обърна към \"Техем\", а оттам не получих отговор. Тогава спрях изплащането на т.нар. \"мощност\" в очакване на отговора на жалбата ми. Продължавам да чакам.\n\nПрез май т.г. поискаха от мен да подпиша \"Документ за главен отчет\", в който цифрата 15 означавала... изразходвана топла вода. Другите означения бяха непонятни. През годините, при спряло централно отопление в моя апартамент, заплащах различна по стойност такса, наречена в последния закон \"мощност\".\"Мощност\" били тръбите, преминаващи през моето жилище. Важна подробност е, че те са вградени в топлоизолирани канали в стените, за да не излъчват и да не се губи топлина. Сега моята \"мощност\" се ползва безвъзмездно от фирма \"Топлофикация\", за да достигне нейния продукт - отопление и топла вода до съседа над мен, а той да ги закупи. За моята безплатна услуга аз съм плащала на фирмата такса \"мощност\", изчислявана като отопление за процент от кубатурата на жилището. И тя е била различна, но кога тази такса е била точна? На всичкото отгоре, в кубатурата на моето жилище, според нотариалния акт, са включени стени, подови конструкции и настилки и 1/2 от балконите,т.е. отоплявам и околната среда.\n\nОтново с нарушаване на лични права бе и друга екзотична идея: ще бъде спряно отоплението на цялата сграда, ако длъжникът Х не се издължи. Това ще създаде раздори ще се противопоставят иначе добри приятели. Удобно било и ще се правят оттъпки от цената, ако всички сметки се плащат от упълномощеното лице. Прозрачен замисъл: редовните платци да плащат за всички, в противен случай, горкото упълномощено лице или юридическата общност - на съд.\n\nУмовете на \"Топлофикация\" са неизчерпаем източник на противоконституционни идеи, а нашите защитници в НС ги узаконяват. През топлофицираните ни години преживяхме какви ли не заплахи - например да се спира пътуване в чужбина, като се отнеме паспорта на длъжника. За изпълнението на идеята вероятно ще се грижат държавно ведомство и граничната служба. Необяснимо нова идея е, при продажба на апартамент НЕ бившият собственик да си урежда неплатените до продажбата сметки, а те да се прехвърлят на купувача! Поради закрепоставянето към технически остарелия вид отопление, се забавя развитието на нови ефективни системи и се засягат многобройни, фирмени, развойни и потребителски интереси. Учудващо е, че по този повод никой не протестира!\n\nНа основание на казаното дотук предлагам в предстоящата поправка на Конституцията да се запише: \"Всичко, което е удобно и приятно за \"елита\" на \"Топлофикация\", е добро за българите!\" Звучи като по Оруел, но ще е истина!","summary":"Изгубих време и нерви да се занимавам, безнадежно досега, с насилствените действия на фирма за &quot;услуги&quot; спрямо бивши техни клиенти, които не желаят повече тяхната &quot;услуга&quot;. Оказва се, че личността у нас няма право на избор, тъй като действията на монополиста са благословени от закон! Дали висшата норма за свободата на личността, за правото на избор и неприкосновеността на частната собственост са вече невалидни?От години не ползвам &quot;услугата&quot; отопление и топла вода.","language":"bul"}
{"url":"https://www.dnevnik.bg/print/arhiv_pari/2001/08/01/1544822_3000_elektromera_shte_budat_podmeneni_do_kraia_na/","title":"3000 електромера ще бъдат подменени до края на годината","date":null,"text":"Според него преструктурирането на НЕК през април 2000 г. и обособяването на електропреносните и електроразпределителните предприятия в страната внесоха по-голяма яснота в управлението на елпроцесите, осигуриха възможности за качествено обслужване на населението и разбиха донякъде представите на хората за монополизма при нас, акцентирайки върху доверието между производители и потребители. Въведено е разсрочено плащане на по-големите суми за енергопотребителите. Събирането на паричните вземания ще продължи и занапред, като се спазват общите законови правила, увери Иванов.Предприятието непрекъснато понася големи загуби от кражба на електроенергия, кабели и разбиване на трафопостове. За 1999 г. роми от квартал Нов път са нанесли щети за 12 хил. лв. По-трудна е събираемостта на вземанията от битовите абонати, които за областта са 82 хил., подчертава г-н Иванов. Месечните вноски на фирмите се събират почти на 100%. Най-голям длъжник за м. г. и първото полугодие на т. г. е община Видин с неизплатени 300 хил. лв. Тук влизат задълженията на районната многопрофилна болница Света Петка - 150 хил. лв., на училищата - 90 хил. лв., социалните грижи - 50 хил. лв., и т.н. Община Белоградчик дължи на видинското енерго 30 хил. лв., а Кулската община е най-редовна при разплащателните сметки.Ръководството на клон Видин е защитило пред борда на плевенското дружество едногодишна ремонтна програма за 400 хил. лв. за периода май 2000 - 31.12.2001 г. За второто полугодие на м. г. са изразходвани 295 хил. лв. С част от тях е извършено електрозахранването на регионална служба по противопожарна безопасност във Видин. Изградена е мрежа с ниско напрежение в село Покрайна. Подменени са кабели и елтабла в редица селища от областта. За 2001 г. са предвидени и допълнителни 114 хил. лв. за улично осветление /30 хил. лв./, за подмяна на кабели и ремонт на елмрежите /46 хил. лв./, за подобряване на меренето на еленергията /37 хил. лв./.Движението на паричните потоци, числеността на персонала и работната заплата се определят от ръководството на Електроразпределение-Плевен. След въвеждането на елкасите персоналът е намалял с 40 души. Плевенското дружество включва още 4 електроразпределителни клона в Северозападна България. Токът се купува от електропреносните предприятия, пряко подчинени на НЕК. Там от своя страна фактурират директно закупената енергия на дружествата, където я плащат. Печалбата се сформира в плевенското дружество. За второто тримесечие на т. г. имаме 20 хил. лв. печалба, а за първото сме на загуба, тъй като преодоляхме непредвидени разходи, причинени от аварии, твърди Тони Иванов. Обикновено за зимен месец купуваме около 40 млн. киловатчаса, а за летен месец между 20-25 млн. киловатчаса, заяви той. Новите електромери, които се монтират в кварталите на Видин и селищата от областта, са доставени от Унгария. Доставките стават с предварително участие в централни търгове. Засега предприятието в Никопол, производител на български електромери, няма да участва в тях за доставка на електромери. .","summary":"ЗА последните 12 месеца Електроразпределение-Плевен, клон Видин, вложи 700 хил. лв. инвестиции в доизграждане и модернизиране на елмрежата в областта. Въвеждането на електронните каси за отчитане и разплащане на еленергията в 30 селища увеличи месечната събираемост с 10% и намали значително загубите на енергия, поясни директорът на видинския клон Тони Иванов. Общо 3 хил. електромера ще бъдат подменени във видинските квартали и близки селища до края на годината. Сумата за подмяната е 60 хил. лв. От назначаването на директора през май м. г. досега са монтирани над 500 електромера на социално слаби семейства. Разходът за такъв елуред е около 85 лв. Не сме самостоятелно предприятие, но нямаме проблеми с изразходването на собствените средства и с целенасоченото усвояване на инвестициите, твърди Тони Иванов.","language":"bul"}
{"url":"https://www.dw.com/bg/%D0%B8%D0%BD%D1%84%D0%BB%D0%B0%D1%86%D0%B8%D1%8F-%D0%B2%D0%BC%D0%B5%D1%81%D1%82%D0%BE-%D1%81%D0%BF%D0%B0%D0%B4-%D0%B2-%D0%B0%D0%BA%D1%86%D0%B8%D0%B8%D1%82%D0%B5/a-3084047","title":"Инфлация вместо спад в акциите","date":null,"text":"Освен това по този начин - точно в съответствие и с програмата за развитие на конюнктурата на американския президент Джордж Буш, се цели предотвратяването на изпадането на американската икономика в рецесия. Въпреки спада в лихвения процента вчера нюйоркската борса стартира с курсов срив от 400 пункта.\n\nНа борсовите пазари не се отчитат заслугите от миналото, а се търгува с очакванията за бъдещето. И тъй като в световен мащаб, но преди всичко в Америка, икономическите прогнози бяха снижени /в Съединените щати дори възникнаха опасенията за рецесия/, сривът на пазарите на акции изобщо не е изненадващ. И точно както е факт обстоятелството,че най-добрата част от подема вече е част от миналото, и тенденцията за низходящо движение на курсовете на акциите не е отскоро, своеобразният пик настъпи в началото на тази седмица в Европа и в Азия. В понеделник нюйоркската борса беше затворена, американската емисионна банка се опита да предотврати курсовия срив чрез значително намаляване на лихвите, докато правителството на Буш се стреми да избегне изпадането на американската икономика в рецесия чрез финансирана със 145 млрд долара програма за поддържане на конюнктурата.\n\nНай-общо казано - с пари и с евтини пари американското правителство и емисионната банка се опитват да се справят с кризата.Но дали намаляването на лихвите ще има влияние върху борсата и ще потуши банковата криза, дали конюнктурната програма ще раздвижи икономиката - засега не е сигурно. Уол Стрийт не се повлия в достатъчна степен и отвори с курсов срив. При всички случаи може да се каже, че става дума за сладка отрова. От гледна точка на колебанията по световните пазари на акции корекцията закъсня. Банките, натрупали значителни загуби покрай несериозните си сделки, не би трябвало да бъдат спасявани от държавата, а да си понесат последствията. А ако те бъдат предотвратени чрез евтини пари, това няма да доведе до оздравяване на отношенията, а само ще увери пазарите, че държавата и емисионната банка са на разположение като спасители. Евтините пари не са решение на проблема, а по-скоро водят до проблеми.\n\nИменно тази е причината за това, че Европейската централна банка, например, не желае да последва примера на американската емисионна банка. Което е добре, тъй като в Европа, и най-вече в Германия, конюнктурата действително отслабва, но всичко говори за продължаване на подема, макар и на по-ниско равнище. Финансовата криза досега не е дала особено отражение върху реалната икономика, респективно - няма необходимост за банкови интервенции и корекции. В много по-голяма степен Европейската централна банка би трябвало да вземе мерки срещу увеличението на цените, отдавна излези от бариерата 3 процента.","summary":"За да избегне прехвърлянето на светкавичния срив на европейските и азиатските пазари на акции и върху Съединените щати, американската емисионна банка свали вчера водещата лихва от 0,75 на 3,5 процента.","language":"bul"}
{"url":"https://www.dnes.bg/world/2017/07/07/noshtem-zatvornik-denem-deputat-edna-istoriia-ot-braziliia.346631","title":"Нощем затворник, денем депутат... Една история от Бразилия","date":null,"text":"Селсо Жакоб се буди всяка сутрин в пет часа в килията си в затвора в Папуда, близо до столицата Бразилия, и чака кола, която го отвежда на работното му място: Камарата на депутатите.\n\nНякои от бразилските парламентаристи са вкарани в затвора, срещу други се води разследване, но ситуацията на Жакоб е особена.\n\nТой е осъден на седем години лишаване от свобода при облекчен режим, който му позволява да гласува закони, да участва в дебати и да оказва подкрепа на управляващата коалиция на президента Мишел Темер.\n\nВечер и през уикендите обаче стои заключен между четирите стени на килията си, която дели с още двама затворници, но те не се ползват със същия привилегирован режим.\n\n\"Тези, които ме познават - а в моя град ме познават добре - страдат с мен\", каза той в интервю за АФП в кабинета си в Камарата на депутатите. \"А тези, които не ме познават, ме смятат за поредния крадец, още един присвоил (публични средства). Трудно е да се отдели зърното от плявата\".\n\n\"Хората казват: \"Брей, затворник, който работи!\", добавя този притеснен, словоохотлив мъж, който не иска да бъде сниман в сградата на парламента. \"Защитавам се. Мога да обърна хода на нещата\", уверява той.\n\nНа 60 години Жакоб е достигнал върха на политическата си кариера. След два мандата като заместник той става депутат на 1 януари. Успява да се намърда в парламента на мястото, овакантено от отстранения бивш председател на камарата Едуардо Куня, който сега излежава 15-годишна присъда за корупция, пише пише Франс прес.\n\nШести юни обаче се оказва пагубен ден за Жакоб. Арестуван е на летището в Бразилия. Върховният съд наскоро потвърди присъдата му, наложена, защото през 2002 г. неправомерно е обявил извънредно положение в град Трес Риос, на който беше кмет, за да възложи построяването на детска ясла, без да организира търг за обществена поръчка.\n\nЖакоб признава, че е допуснал \"технически\" грешки и казва, че му е бил даден лош съвет. \"В юридическите среди са в недоумение относно тази присъда\", уверява Жакоб, с диплома по икономика и специализиран в сферата на образованието.\n\nТъй като присъдата не може да се обжалва, Жакоб се надява, че нови свидетелски показания могат да доведат до повторно разглеждане на делото.\n\nНо сегашната ситуация в Бразилия не му улеснява задачата.\n\nПолитическата класа е под барабанен огън от обвинения в корупция, които хвърлиха вече зад решетките депутати и видни бизнесмени. Обвиненията застигнаха и самия президент Темер.\n\n\"Политиката ни изживява трудни времена, защото сме затънали в доноси и кражби на големи суми. В нормални условия нищо нямаше да ми се случи\", каза Жакоб.\n\nДепутатът, който участва в комисиите по образованието и правата на човека в долната камара, признава, че е бил обзет от страх в деня, в който влязъл в Папуда, където са затворени 5487 души, на около 30 км от Бразилия.\n\n\"Това място не е за препоръчване\", смята Жакоб. През уикендите, когато си стои в затвора, другарите му по неволя не го оставят на мира. \"Молят ме за помощ, да разгледам техните дела\".\n\nДепутатът затворник Жакоб не може да отиде никъде, без да информира властите, включително когато парламентарните сесии се проточат в малките часове на нощта. Забранено му е да ходи на пазар, както и всякакви социални дейности или посещения при роднини. Семейството му също не може да отиде да го види в камарата.\n\nВярва, че на този свят има справедливост и се уповава на Бог. Но си прави сметките добре: за всеки три изработени дни му се приспада един ден от присъдата. С това темпо след година и два месеца - една шеста от присъдата му - вече няма да спи в затвора.\n\n\"Ще трябва да излежа 10 месеца, за да премина в отворен режим\", се надява той.","summary":"Всяка сутрин кола отвежда Жакоб от затвора до парламента ","language":"bul"}
{"url":"https://www.dw.com/bg/%D0%B7%D0%B0%D1%80%D0%B0%D0%B4%D0%B8-%D0%BF%D1%80%D0%B8%D1%88%D1%8A%D0%BB%D1%86%D0%B8%D1%82%D0%B5-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%8F/a-18670438","title":"Заради пришълците от България","date":null,"text":"Откакто там се заселват все повече българи и румънци, предимно роми, името на дуисбургския квартал Марксло стана нарицателно за бедност и нерешени социални проблеми. В очите на мнозина този проблемен квартал се е превърнал в свърталище на престъпни банди. Местни граждани говорят за „no go area” - места, където ги е страх да стъпят, защото се опасяват, че ще станат жертва на насилие или грабеж. Освен с улична престъпност, проституция, насилие срещу полицаи и социална запуснатост, квартал Марксло е известен и със своите 16% безработица, както и с високия брой чужденци.\n\nОт 2012 година насам делът на българите и румънците в Дуисбург се е утроил, достигайки 12 000 души. Близо половината от тези преселници са деца и младежи. През 2014 година в града пристигнаха толкова много българи и румънци, че местните власти обсъждаха издигането на палаткови лагери за пришълците.\n\nПовечето от чужденците в проблемния квартал на Дуисбург са извор на проблеми, внос от чужбина. Например една млада майка от България, чието бебе е с болно сърце. Но жената няма нито редовни документи, нито здравна осигуровка и затова не може да заведе детето си на преглед. Помощ за такива хора предлага отец Оливер Почин, който финансира с дарения пункт за безплатна медицинска помощ. Отецът твърди, че градските власти са прекалено мудни и недостатъчно загрижени за съдбата на чужденците.\n\n„При нас идват хора с различни инфекции, а доста от тях имат въшки и краста”, разказва пенсионираната лекарка Ане Раухут, която работи на доброволни начала в медицинския пункт. Раухут си спомня как веднъж помогнала на млада бременна жена от България, която лежала полумъртва на улицата. Спасила и кърмаче, страдащо от силна астма.\n\nОколо 43% от жителите на Дуисбург-Марксло преживяват само от социални помощи. Проблеми има и с хигиенните навици и манталитета на пристигащите чужденци. Както заяви пред WDR един от районните кметове на Дуисбург: „Трудно е да обясниш на хора, които в родината си са живели на сметището, че в Германия не е прието да се изхвърлят отпадъци през прозореца”.\n\nВ този блок в дуисбургския квартал Марксло живеят предимно роми от България и Румъния\n\nДнес (25 август) на посещение в проблемния квартал е германската канцлерка Ангела Меркел, която иска да си състави лично мнение за ситуацията там. В свое видео обръщение канцлерката заяви, че страховете на местните хора трябва да се взимат насериозно. И че ако хората не се чувстват сигурни по улиците на града, в който са избрали да живеят, това значително влошава качеството на техния живот. Тъкмо под мотото „Добър живот в Германия” от април насам Меркел води диалог с граждани от различни части на страната.\n\nМестните политици нямат прекалено големи очаквания от посещението на канцлерката. Кметът на Дуисбург Зьорен Линк се надява само на едно: че след завръщането си в Берлин, и най-вече когато ѝ предстои да взима важни решения, Меркел ще си спомни за онова, което е чула от жителите на проблемния квартал Марксло.","summary":"Дуисбургският квартал Марксло е печално известен в цяла Германия - заради проблемите, с които се сблъскват местните власти покрай притока на роми от България и Румъния. Днес на посещение там е канцлерката Меркел.","language":"bul"}
{"url":"https://www.dw.com/bg/%D0%BF%D1%8A%D1%82%D1%8F%D1%82-%D0%BA%D1%8A%D0%BC-%D0%BE%D0%B1%D1%89%D0%B0-%D0%B2%D1%8A%D0%BD%D1%88%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0-%D0%B8-%D0%BF%D0%BE%D0%BB%D0%B8%D1%82%D0%B8%D0%BA%D0%B0-%D0%B7%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D0%BD%D0%B0-%D0%B5%D1%81-%D0%B5-%D0%B4%D1%8A%D0%BB%D1%8A%D0%B3-%D0%B8-%D0%BD%D0%B5%D0%BB%D0%B5%D0%BA/a-2592863","title":"Пътят към обща външна политика и политика за сигурност на ЕС е дълъг и нелек.","date":null,"text":"Йошка Фишер, Мишел Барние, Джек Строу, Бернара Бот, Луи Мишел са само неколцина от 25-имата външни министри на страните от ЕС. Всеки представя интересите на своята страна, макар че от вече близо 5 години има нещо като европейски външен министър. Или по-точно: Върховен представител на съвместната външна и политика за сигурност. Този човек, откакто е създадена длъжността, е Хавиер Солана. От името на ЕС той пътува по света в качеството си на външно-политически глас на Европа.\n\n”Знам какво е ЕС, знам как работи. И бих искал да го направя колкото е възможно по-ефикасен в сферата на външната политика и политиката за сигурност. Това е сфера, която не спада към класическите задачи на ЕС.”\n\nРешението за политическо сътрудничество между тогавашните държави-членки е взето едва през 1970 год. ала за обща външна политика и дума не може да става. Няма общи външнополитически европейски цели, нито пък външнополитически европейски инструменти. А преди всичко на общността липсва едно: единна европейска идентичност: ”Ако искам да говоря с Европа, на кого да се обадя?”, пита в 1973 год. тогавашния държавен секретар на САЩ Хенри Кисинджър.\n\nОколо 20 години по-късно държавните глави на ЕС по време на срещата на върха в Маастрихт успяват най-сетне да се спогодят за Обща външна и политика за сигурност” – поне на хартия на първо време. С това обаче още не са създадени инструменти за ефективна работа. Нещата започват да се променят след като Солана заема новосъздадения пост през октомври 1999.\n\n”Мисля, че едно от важните неща за ЕС е, да може да действа бързо. Ако има криза или политически проблеми по света, а не може да се действа, се губи време, пари, а може би и живота на хора”.\n\nЗа да може да се реагира по-бързо при кризи, в наши дни сътрудници на т.н. ”Звено за стратегическо планиране и ранно предупреждване” наблюдават развитието на международната сцена. Последната голяма международна криза обаче – конфликтът в Ирак – показа ясно, че външната политика и политиката за сигурност продължават да се определят от националните интереси. Европа се оказа не обединена, а разединена между противниците и привържениците на войната.\n\nХавиер Солана гледа на работата си реалистично. ЕС не е държава, казва той и поради това не могат и току тъй да се копират инструментите и правилата на дадена страна. Дори и той самият да се възприема от обществеността по-малко отчетливо на фона на националните си колеги-външни министри, Солана е оптимист:\n\n”ЕС е организация, която понякога скача само по няколко метра, но понякога и с километри. А мисля, че с конституцията на ЕС изминаваме много километри. Една промяна, която е действително важна. ЕС обаче въпреки това не страна, тя си остава организация, комплексна институция, в която обаче сега 25 държави ще водят обща външна и съвместна политика за сигурност.”\n\nВ бъдеще, съгласно конституцията ще има истински външен министър на ЕС. Постът ще се заеме пак от Хавиер Солана. Но и в случая отоново тепърва ще проличи, как ще се получат нещата на практика. И дали, и в бъдеще лицата на отделните политици от държавите-членки, застъпващи националните интереси, няма да продължат да са определящи за външнополитическите събития в и около ЕС.","summary":"А Хавиер Солана играе важна роля в тази връзка.","language":"bul"}
{"url":"https://www.dw.com/bg/%D1%82%D0%B0%D0%B9%D0%BD%D0%B0%D1%82%D0%B0-%D0%B2%D0%BB%D0%B0%D0%B4%D0%B5%D1%82%D0%B5%D0%BB%D0%BA%D0%B0-%D0%BD%D0%B0-%D1%81%D0%B0%D1%89/a-15658779","title":"Тайната владетелка на САЩ","date":null,"text":"Забравете надпреварата за президентския кандидат на републиканците! Съвсем други въпроси вълнуват тези дни американците: Бил ли е Джони Деп на първото Хелоуин парти на семейство Обама в Белия дом? И ако отговорът е „да”, защо тогава присъствието му е било премълчано? Какво общо има Мишел Обама с това и наистина ли Първата дама е човекът, който дърпа конците в Белия дом? Тези въпроси станаха актуални, след като в американските книжарници се появи книгата „Семейство Обама”. Неин автор е журналистката от „Ню Йорк таймс” Джоди Кантор.\n\nЗаради твърденията на Кантор Вашингтон направо ври и кипи. От една страна заради новото попълнение от клюки, а от друга - заради подробното описание на методите, посредством които Мишел Обама оказвала влияние върху политическите приоритети на съпруга си - както твърди авторката на книгата Джоди Кантор.\n\nКантор пише например, че Мишел Обама приела с нежелание ролята си на Първа дама. Първоначално президентската съпруга дори била отказала да се премести във Вашингтон през януари 2009-та - Мишел настоявала това да стане едва през лятото, след края на учебната година на двете им дъщери. Съветниците на Обама обаче били против. В крайна сметка Мишел се съгласила, но подчертала, че го прави с една-единствена умисъл - да не разделя семейството.\n\nПървоначално животът в Белия дом я шокирал - заради постоянното наблюдение, на което била изложена. Набързо премахнала традиционната вечеря на Първата дама със съпругите на конгресмените. Освен това обявила, че е на разположение за официални задължения само два дни седмично. В Белия дом бързо се разнесли вицове за това колко трудно било да убедиш президентшата да участва в някоя проява.\n\nНа Мишел й било особено неприятно, че съветниците на Барак Обама искали да контролират и нейния имидж. Тя така или иначе си била наложила да се представя винаги перфектно - та нали е първата тъмнокожа президентша! „Тя винаги имаше чувството, че всички само чакат една тъмнокожа жена да съгреши”, споделят пред Кантор хора от близкото обкръжение на Обама и допълват: „Мишел искаше да докаже, че след скучната ера на Лора Буш в Белия дом отново властва добрият вкус.”\n\nВ същото време съветниците на съпруга й се опасяват, че твърде изтънчените президентски прояви ще разгневят обществото. Може би точно поради това съвсем съзнателно е бил премълчан и размерът на президентското Хелоун парти от 2009 година, на което е присъствала и холивудската звезда Джони Деп. Списъкът с 200 височайши гости е просто неудобен за Белия дом във времена, когато Съединените щати са разтърсвани от най-голямата икономическа криза от Голямата депресия насам.\n\n\"Не мога да я понасям!\"\n\nВ книгата си Кантор твърди освен това, че поведението на Мишел Обама многократно било довело до търкания между най-важните сътрудници на президента. Веднъж се стигнало дори до гневен изблик на президентския говорител.\n\nМишел постоянно критикувала сътрудниците на съпруга си. Не открито, а под сурдинка - у дома. Най-много се ядосвала от факта, че съветниците на Барак Обама все го принуждавали да прави политически компромиси. В същото време Мишел била силата, накарала президента да задвижи здравната и имиграционната реформа, пише Кантор в книгата си.\n\nДейвид Акселрод, близък съратник на президента Обама, приема всичко това философски: „Когато тя се съмнява в нещо, просто споделя тези съмнения със съпруга си.” По-сприхаво реагират бившият шеф на президентския щаб Рам Еманюел и говорителят на Обама Робърт Гибс. Еманюел се опитвал да я избягва, докато Гибс направо не можел да я понася. След една от поредните критики на президентшата Гибс избухнал и изрекъл не особено вежливи думи по адрес на Първата дама - пред публика. Междувременно и двамата вече не са в Белия дом.","summary":"Мишел Обама ли е човекът, който дърпа конците в Белия дом? И наистина ли Първата дама на САЩ е тъй сприхава, надменна и властна, както твърди една американска журналистка в новата си книга?","language":"bul"}
{"url":"https://www.dw.com/bg/%D0%B2%D0%B0%D0%B6%D0%BD%D0%B8%D1%82%D0%B5-%D0%BB%D0%B8%D1%86%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F/a-15943526","title":"Важните лица на България","date":null,"text":"Кое е най-трудното умение измежду всички останали, които трябва да притежаваш, за да ръководиш хора? Да бъдеш СМАРТ - Справедлив, Мъдър, Авторитетен, Работоспособен и Толерантен. Така биха отговорили хилядите чиновници, чието професионално израстване стана обект на поредната разправия в българския парламент.\n\nПодобно допитване, разбира се, е ненужно, а и безсмислено - докъде ще стигне демокрацията, ако нейните правила ги измислят обикновени чиновници?! Това е задача на народните представители, които през седмицата не си играха на акроними, а обсъждаха новия начин на възнаграждение като промяна в Закона за държавния служител.\n\nИдеята на вносителя е да се намали субективността при оценяването на държавния служител, за което ще се разчита на периодична атестация от директния ръководител. С други думи, ако досега професионалната кариера се е движила по някакви правила като например натрупан опит, оценки на атестационни комисии и прочее логични следствия от годините трудов стаж, то след приемането на законовите промени директният ръководител ще стане важното лице за кесията и бита на чиновника.\n\nНо как точно ще бъде избегнат субективизмът при оценката на една работа, която предполага понякога именно отстояването на становище, различно от това на прекия ръководител? Която нито се мери на килограм, нито се изчерпва със стандартното описание в длъжностната характеристика? Законът не просто мълчи. Законът се крие зад въвеждане на никому неясната “система от критерии”, чрез които важното лице ще оценява професионалните резултати на останалите. Кой обаче ни гарантира, че важното лице притежава онези незаменими СМАРТ-качества, за да ръководи хора? Цялата йерархична структура на българската администрация показва - уви! - точно обратното.\n\n“Каква точно беше и в какво се състоеше службата на важното лице и досега е неизвестно. Трябва да кажа, че едно важно лице наскоро стана важно лице, а дотогава беше неважно лице. Впрочем, неговата длъжност и сега не се смяташе за важна в сравнение с други още по-важни. Ала винаги се намира такъв кръг хора, за които неважното в очите на другия е вече важно.”\n\nАз работя, ти работиш, те не работят...\n\nТози пасаж от Гоголовия “Шинел” все ми напомня за назначения като това на онази медицинска сестра, която наскоро стана важно лице, защото други важни лица посочиха, че тя има всички качества да представлява държавата в Хърватска. Опитвам се да си представя как с всичките си качества тя ще оценява професионалните дипломати, които ще работят под нейно ръководство в българското посолство в Загреб...\n\nКакво трябва да може един чиновник, за да заслужи 22 заплати годишно?\n\nВпрочем, не толкова за качествата на прекия ръководител бяха дебатите в българския парламент, а за възможността “незаменимите”, чиновниците с “особени заслуги” да получават допълнително възнаграждение, което може да достигне до 22 заплати годишно.\n\nКогато в един от сутрешните блокове на една от националните телевизии поканиха депутатка от мнозинството да даде пример за критерия, по който ще се определят особено ценните служители, тя погледна бележките пред себе си и прочете: “точно и в срок изпълнение на поставените задачи”. Незаменимо, рядко качество, наистина!\n\nАвтор: Е. Барух, Редактор: Д. Попова-Витцел","summary":"\"Едно важно лице наскоро стана важно лице, а дотогава беше неважно лице\" - Еми Барух пренася този пасаж от Гоголeвия \"Шинел\" в българското съвремие. Терзае я мисълта, че не всички важни лица в България ги бива.","language":"bul"}
{"url":"https://www.dnevnik.bg/print/arhiv_za_grada/2008/02/14/459194_kmetut_borisov_shte_subira_pari_za_uslugata_partien/","title":"Кметът Борисов ще събира пари за услугата \"партиен митинг\"","date":null,"text":"БСП ще надуе гайдата не само за 1 май. Най-засегнати от новата наредба обаче ще са партиите с под 1% на избори, които не получават държавна субсидия.\n\nСедмица няма да достигне на ГЕРБ да се изяви като първата партия, която ще си плаща за митинги и формалният й лидер Цветан Цветанов да плати на неформалния лидер и столичен кмет Бойко Борисов такса от 4600 лв. за митинга на пл. \"Ал. Невски\", който партията ще организира идната седмица в деня на вота на недоверие на кабинета.\n\nСОС ще гласува вероятно едва на сесията си по-другия четвъртък \"Допълнение към Наредбата за определяне и администриране на местни такси и цени на услуги, предоставяни от Столична община\". То е предложено от кмета Борисов и вече мина през бюджетната комисия, с някои корекции. С него общината въвежда като платена услуга провеждането на партийни митинги върху общински площади, улици и паркове.\n\nИзменението на наредбата урежда като специално общинско право, предоставяно от общината, провеждането на културни, спортни и политически прояви върху терени общинска собственост. За пръв път партиите ще плащат такса на общината за един от основните си начини на политическа дейност - събранията и митингите на открито. В първоначалния вариант на предложението си - от 14 декември миналата година, столичният кмет бе оставил за партийните и благотворителните мероприятия безплатен режим. Сега такъв режим ще ползват (освен благотворителните) само проявите, организирани от държавата и общината. Гражданските организации не са включени в Наредбата и за тях остава безплатен режим - т.е. за митинги и събрания на профсъюзни, професионални, екологични и пр. неправителствени сдружения прояви няма да се събира такса.\n\nВ предложението на столичния кмет таксата за ползване на общински терени е според големината им - до 300 кв. м., до 600 кв. м и над 600 кв. м., и според продължителността на ползване - до 4 часа, от 4 до 24 часа, от 1 до 3 дни и над 3 дни. Бюджетната комисия обаче прецени, че тези разграничения са тромави и предложи на СОС следната схема за политически, културни и спортни прояви:\n\nЗа терени до 600 кв. м.До 24 часа - 1500 лв.От 1 до 3 дни - 3750 лв.Над 3 дни - 3750 лв.+ 1500 лв за всеки следващ ден.\n\nЗа терени над 600 кв. м.До 24 часа - 2300 лвОт 1 до 3 дни - 5750 лвНад 3 дни - 5750 лв + 2300 лв. за всеки следващ ден\n\nЗа зона \"Център\" обаче цените се удвояват. Така митингът на ГЕРБ на пл. \"Ал. Невски\" щеше да струва 4600 лв. Съветниците от бюджетната комисия, обаче не са взели предвид, че никой митинг не продължава цяло денонощие, и едва ли е в интерес на общината една партия да държи площад 24 часа, защото все пак си е платила за това време, въпреки че не й е необходимо цялото.\n\nЗа прояви в Първа зона цените се завишават с 50%.\n\nПо три пък ще се се умножават цените \"за заснемане на филмови продукции, клипове, реклами и други\". Така, по логиката на наредбата, тарифите от двете за тези видове дейности се умножават по 6 пъти за зона \"Център\" и по 4,5 пъти за зона \"Първа\".\n\nМотивът на кмета Борисов за допълнението на наредбата е, че досега за всички тези масови прояви (без политическите) общината е ползвала цени, еквивалентни на таксите за извършване на търговска дейност на открито. Тези прояви обаче най-често имали масов характер и провеждането им налагало промяна в организацията на движението, както и допълнителни мерки по опазване на обществения ред и поддържане на чистотата, които се дофинансирали от бюджета на общината.\n\nСпоред юристи с предложените промени в частта за политическите партии се посяга на граждански и политически права, а общината незаконно въвежда \"право на провеждане на културни, спортни и политически прояви на терени общинска собственост\".","summary":"Седмица няма да достигне на ГЕРБ да се изяви като първата партия, която ще си плаща за митинги и формалният й лидер Цветан Цветанов да плати на неформалния лидер и столичен кмет Бойко Борисов такса от 4600 лв. за митинга на пл. &quot;Ал. Невски&quot;, който партията ще организира идната седмица в деня на вота на недоверие на кабинета.СОС ще гласува вероятно едва на сесията си по-другия четвъртък &quot;Допълнение към Наредбата за определяне и администриране на местни такси и цени на услуги, предоставяни от Столична община&quot;.","language":"bul"}
{"url":"https://www.dnevnik.bg/print/arhiv_pari/2007/02/01/1661569_premerenite_stupki_na_bbraun/","title":"Премерените стъпки на B.Braun","date":null,"text":"Защо да се доверим на В.Вraun? Това са най-добрите медицински продукти и консумативи, уверява Кристиан Браун, управляващ директор на B.Braun-Австрия. Кой не е чувал за нас и кой не е ползвал нашите продукти. И дори да има такива хора, с годините пазарът е доказал, че В.Вraun е символ на качество. Защото оказваме най-строг контрол на всички наши производства, обяснява той.ИнтересПричина В.Вraun да открие дъщерно дружество в България е присъединяването на страната към Европейския съюз. Компанията внася свои продукти у нас още от края на 80-те години. През 2005 г. компанията се решава да стъпи по-здраво в България. В средата на миналата година предприемат активните действия за създаване на свой офис в София и през септември Б.Браун Медикал ООД става факт.ДинамикаБългарският пазар на медикаменти и консумативи се развива много бързо. За нас е важно да станем участници в надпреварата, да сме активни, да намерим партньори, за да предлагаме своите продукти и ноу-хау в помощ на българското здравеопазване, разказва Роналд Видера, управител на дъщерното дружество. Вече познаваме този пазар и знаем, че тук никой не може да има целия пазарен дял, навлизането става стъпка по стъпка, посочва още той. В момента компанията обмисля своята стратегия за експанзия в България.ИсторияКомпанията е основана през 1839 г. като малка аптека в Мелзунген, Германия. В началото продават лекарства, билки и медицински материали. През 60-те години на XIX в. аптеката преминава в ръцете на Бернхард Браун, най-големия син на нейния създател Юлиус Браун. Тогава започва производството на фармацевтични продукти. През годините постепенно компанията става мултинационална, като в цялото си развитие тя допринася за напредъка на медицината. Днес B.Braun e специализирана в производството на медицински консумативи, продукти за анестезиологията, лечението на диабет, за инфузионната терапия и хирургията, лидер са в продуктите, използвани при имплантации.ПредимстваСемейният бизнес има своите големи предимства. Ние сме отговорни към нашите партньори и към клиентите си. С тях се чувстваме като наистина голямо семейство. И всичко това ни дава по-голяма сигурност на пазара. Основният принцип, който спазваме в бизнеса, е винаги да се казва истината. Ако кажем да, то това наистина означава да, и ако кажем не, то е защото наистина е не. Държим на доверието и очакваме това и от своите клиенти и партньори, казва още Кристиан Браун.ФактиНовият играч идва с много иновативни продуктиКристиан Браун е член на фамилията Браун и е нейно шесто поколение. Той е 36-годишен и е управляващ директор на B.Braun-Австрия със седалище Виена.Роналд Видера е управител на Б.Браун Медикал ООД. Той е 32-годишен. Вече 12 години е свързан с компанията B.Braun. Бил е мениджър за Европа, като е отговарял и за българския пазар. От 2 години е ангажиран с разработване на стратегията за експанзия у нас.В София служителите на компанията вече достигат 30.Иновации, въведени от B.Braun: 1908 г. - Catgut - за първи път резорбируем шевен материал, произведен от овчи черва; 1951 г. - Perfusor - първата помпа за непрекъснато инжектиране на медикаменти; 1962 - Braunuele - първата пластмасова канюла за непрекъсната венозна инфузия; 1962 - Lipofundin - първата инфузионна мастна емулсия. Продуктите на компанията достигаха до българския пазар чрез дилъри, сега голямата цел на B.Braun е да засилят бизнеса си тук. Продуктовата листа на компанията включва над 40 хил. различни позиции, не всички обаче ще се търгуват в България.","summary":"Компанията разработва стратегия за разрастване на дейността си в България","language":"bul"}
{"url":"https://www.dnevnik.bg/print/arhiv_pari/1997/10/01/1418242_las_vegas_otnovo_subira_igralniia_elit_ot_cial_sviat/","title":"ЛАС ВЕГАС ОТНОВО СЪБИРА ИГРАЛНИЯ ЕЛИТ ОТ ЦЯЛ СВЯТ","date":null,"text":"Тазгодишното шоу обещава да бъде най-вълнуващото, откакто компютърните технологии завладяха и тази индустрия. Системите за управление и наблюдение стават изключително изобретателни, след като иноваторите в софтуера използват своите възможности, за да задоволят огромните изисквания на операторите.Усвояването на киберпространството е още една крачка напред, което показва, че компаниите насочват всичките си сили във възможността да извлекат предимството от неизбежния бум на игрите по Интернет. Игралните автомати станаха твърде сложни, за да отговарят на изискванията на играчите. Тouchscreen технологията вече излезе на пазара и завладя масовия участник.Canadian Classic gaming /CCG/ е включила тази технология в новия си продукт World Casino Tour, използващ иновационно видео слот-лотария терминал, който се проектира от две години и ще бъде представен в Лас Вегас. World Casino Tour има уникален пътнически тим, живи триизмерни компютърни графики, анимации и интерактивност. Машините дават възможност на играчите да избират между шестте атракции - Лас Вегас, Монте Карло, Парадайз исланд, Макао, Атлантик сити и плаващите казина на Мисисипи, както и девет вида игри - блакджек, три вида покер, две кено-игри и три вида видео-слот машини.В момента играта е на фаза изпитване и атрактивната й сила върху играчите вече е доказана. CCG е използвала нов продукт за външните графики на машините. Той дава възможност за двуизмерна анимация, която се променя при всяко преминаване на играчите покрай автомата. 20 различни картини се сменят в зависимост от ъгъла на наблюдение. World Casino Tour може да се адаптира за видеолотария или видео слот-машина и разполага с единичен или мулти-гейм софтуер. На последния конгрес американските и австралийските електронни компании GRIPS показаха прототипа на Golden Eye system, предназначена за игрални маси. Системата е от ново поколение, която позволява роботизиран достъп до играта. Чрез специална комбинация от използването на интелигента чип табла и комплект сензори, скрити под повърхността на масата, може да се избегне ръчното вкарване и оценка на данните на играчите. Това означава напълно автоматично приемане на действията на играча, на неговия среден залог, печалба или загуба. Също така е възможно на монитор да се показват действията на дилъра, които играчът може да следи и така се предотвратява всякаква възможност за измама. В същото време на екрана излиза и информация за точния опис на чиповете в реално време.Например системата Golden Eye за блакджек се състои от една интелигентна чип табла и сензори, разположени под платното, които откриват чиповете, поставени в боксовете на играчите и показват кога дилърът раздава картите. С преброяването на раздадените и взети от всеки играч чипове контролерът на масата преценява данните и постоянно актуализира средната стойност на залога на играча и обобщената финансова информация.Американската компания CCT, която е търговски представител на Cyberspace Casino technology, ще представи на изложението софтуера, който ще направи играта по Интернет реалност.Програмата на казино сектора включва блакджек, слот-машини, рулетка и видеопокер, на които се играе с истински пари. Мултимедийната интерактивна технология позволява на милионите компютърджии по света да участват в реално време в казино игрите от всеки един персонален компютър. /ПАРИ/","summary":"ЗА 11-и пореден път световната столица на хазарта Лас Вегас е домакин на най-грандиозното и престижно игрално шоу, което тази година ще се проведе от 14 до 16 октомври в познатия на изложители и гости Конгресен център.","language":"bul"}
{"url":"https://www.dnevnik.bg/print/arhiv_pari/2002/12/01/1551783_dulgovi_pazari/","title":"дългови пазари - Архив Пари - Дневник","date":null,"text":"РАЗХОДИТЕ по финансирането на Турция от капиталовите пазари слязоха до най-ниското си ниво за последните две години. В началото на седмицата страната продаде облигации за 400 млн. USD към вече съществуваща емисия с падеж през 2012 г. В средата на вчерашния ден емисията се търгуваше на нива 105.250 цента за долар, отстъпвайки от отличните позиции от началото на тази седмица. Все пак 10-годишните турски облигации са на едни от най-високите си стойности от емитирането им досега и отчитат стабилното инвеститорско доверие към новите управляващи в страната, след като през юли котировките почти достигнаха 78 цента за долар номинал. Потенциалът им за поскъпване все още не е изчерпан, коментират анализатори с мотивите, че разходите по финансиране за Турция ще паднат още, ако ЕС предложи преговори за присъединяване. От началото на ноември, когато бяха проведени избори в Турция, цената на финансирането падна с почти 2 процентни пункта. Страната има нужда от 3.5 млрд. USD нови кредити до края на следващата година, а още преди стъпването на новото правителството - първото от десетилетие, което е съставено само от една партия, бяха оповестени намеренията за сближаване с Евросъюза. Инвеститорите очакват от срещата на лидерите на ЕС в Копенхаген на 12 декември за Турция да бъде определена дата за преговори, а котировките на турския дълг отчетоха бързо оптимизма им. Високата цена на 10-годишните книжа се дължи и на още един фактор - те са търсени предимно от местни инвеститори, които купуват краткосрочен и средносрочен дълг. Инвеститорите от чужбина предпочитат по-дългосрочните турски облигации, които носят по-голям доход, а и портфейлите им са с по-различна структура. Ако бъде определена датата за Турция, доходността на дълга на страната вероятно ще падне много рязко, тъй като цените ще скочат, посочват анализатори. Това ще се дължи на интереса, който южната ни съседка ще привлече сред инвеститорите, залагащи на държавите с перспективи за присъединяване към ЕС. Полските, унгарските и чешките книжа вече са много скъпи. Българските глобални облигации също са на исторически най-високите си стойности, а инвеститорите ги купуват, защото очакват преструктуриране от икономиките им по време на процеса по присъединяване. С новите 400 млн. USD Турция увеличи 10-годишните си облигации с фиксиран купон от 11.5% до 1 млрд. USD. Книжата бяха пласирани при цена от 105.5 цента за долар, което беше малко по-високо над пазарните котировки в момента на продажбата. За водещи мениджъри на емисията бяха избрани инвестиционните банки Goldman Sachs и Credit Suisse First Boston. Бенчмаркът сред турските облигации - емисията с падеж през 2030 г., носеше доходност от 10.8% в началото на тази седмица. През първите дни на ноември инвеститорите получаваха по 12.9% годишно от тези книжа, които се считат за една от най-точните мерки за плащанията на страната по чуждите заеми.Фактът, че 10-годишната емисия е изкупена предимно в Турция, обезкуражава външните инвеститори, смятат анализаторите. Местните лица не купуват, за да държат дълго време, защото те са много активни инвеститори и ако не вярват в реформите в страната и в перспективите за сближаване с ЕС, ще започнат бързо да разпродават. Това означава, че тези облигации ще се търгуват много по-интензивно в сравнение с останалия турски дълг и ще падат по-бързо и повече в момент на съмнения и трудности за икономиката./ПАРИ/ . Цената на кредитите на Турция продължава да пада","summary":"Последната емисия 10-годишни книжа е изкупена предимно от местни инвеститори","language":"bul"}
{"url":"https://www.dnes.bg/sofia/2015/10/22/spasiavane-na-kyshtata-s-iagodite-celta-na-sobstvenika-i.280601","title":"Спасяване на Къщата с ягодите - целта на собственика й","date":null,"text":"Съхраняването на \"Къщата с ягодите\" като паметник на софийската архитектура е основната цел на нейния собственик Валентин Златев, стана ясно от специална негова позиция, разпространена до медиите.\n\n\"От момента, в който преди 3 години придобих собствеността върху къщата на \"Сан Стефано\" 6, до днес, единствената ми цел е била този прекрасен паметник на софийската архитектура да бъде съхранен в оригиналния си вид, да възстанови изцяло своя блясък и да продължи още десетилетия да изпълнява функцията си на фамилна сграда. За изпълнението на тази задача бе привлечен екип от отлични специалисти в областта на архитектурата и строителството, който да прецени най-добрите начини за това\", заявява Златев в своята позиция.\n\nПо думите му от самото начало на процеса инвестиционният проект се е движил винаги според законовите и нормативни изисквания - \"във всяка процедура, по всяка стъпка, през всички инстанции\".\n\n\"Досега са направени няколко отделни експертизи на текущото състояние на сградата. Всяка от тях е стигнала до едно и също заключение: че къщата има тежки конструктивни проблеми, дължащи се както на материалите, използвани при нейното строителство през 30-те години, така и на неадекватни ремонтни и строителни дейности, извършени от предишни нейни собственици през 90-те години”, заявява Златев и продължава:\n\n\"Искам изрично да отбележа, че тези неадекватни намеси – включително етажни достроявания и пристройки, са ставали с разрешението на бившия Институт по паметниците на културата, който очевидно тогава не е отдавал особено внимание на запазването на автентичността на това архитектурно бижу\".\n\nПо думите на бизнесмена към този момент единствената инстанция, или по-скоро част от нея, която не приема заключенията на направените досега експертизи, \"са няколко експерти от наследника на въпросния институт – НИНКН\". Поради това е направена още една независима експертиза, чиито заключения са били представени пред Експертния съвет към Министерството на културата и която е потвърдила изводите на предишните.\n\n\"Дори и след нея неназовани експерти от НИНКН продължават да твърдят, че има други начини за разрешаване на конструктивните проблеми, без обаче да посочват какви, нито да гарантират с името, авторитета и подписа си, че въпреки мнението на пет екипа от специалисти-инженери и строители, къщата е достатъчно конструктивно стабилна\", се чете още в позицията на Валентин Златев.\n\nБизнесменът е категоричен, че проектантският екип и самият той като инвеститор, са изпълнили абсолютно всички препоръки от различните инстанции по проблема как сградата да запази автентичния си архитектурен вид, като в същото време да отговаря на съвременните норми и изисквания за жилищна сграда.\n\n\"Ние обаче няма как да се съобразим с несъществуващи предписания, колкото и намеци за други, корупционни пътища за решение да ни бъдат отправени, колкото и протести да бъдат организирани и колкото и да бъде експлоатирана предизборно темата. Като инвеститор заявявам, че всяко конкретно и обосновано предписание на НИНКН за изпълними мерки по решаване на конструктивните проблеми на Къщата с ягодите ще бъде взето предвид”, завършва позицията на Валентин Златев.\n\nКакто Dnes.bg съобщи, по-рано днес десетки столичани се събраха на протест в центъра на София с искане да бъде спасена от събаряне емблематичната \"Къща с ягодите\" на ул. \"Сан Стефано\". Красивата сграда е построена в края на 20-те години на миналия век за банкера Димитър Иванов. Оттогава до днес в нея са се помещавали много институции.\n\n\"Надяваме се исканията ни да бъдат чути и уважени! Запазването на \"Къщата с ягодите\", реставрирането й като паметник на културата и отварянето й за гражданите е важно за запазването на културата и историята на града ни!\", бе написано и в групата във Facebook.","summary":"Всичко е според законовите изисквания, увери Валентин Златев","language":"bul"}
{"url":"https://www.dw.com/bg/%D0%BA%D0%BE%D1%80%D0%BE%D0%BD%D0%B0%D0%B2%D0%B8%D1%80%D1%83%D1%81-%D1%88%D0%BE%D0%BA%D0%BE%D0%B2%D0%B0-%D1%82%D0%B5%D1%80%D0%B0%D0%BF%D0%B8%D1%8F-%D0%B2-%D0%B8%D1%82%D0%B0%D0%BB%D0%B8%D1%8F-%D0%BF%D0%BE%D0%B2%D1%80%D0%B0%D1%82%D0%BD%D0%B0-%D1%82%D0%BE%D1%87%D0%BA%D0%B0-%D0%B2-%D0%BA%D0%B8%D1%82%D0%B0%D0%B9/a-52692556","title":"Коронавирус: шокова терапия в Италия, повратна точка в Китай","date":null,"text":"В Китай в момента регистрират най-ниския брой заразени и починали от короновируса. В цялата страна са регистрирани само 40 нови инфекции и 22 смъртни случая. От началото на епидемията от вируса са умрели 3 119 души, а заразените са общо над 80 000.\n\nПровинция Хубей продължава да бъде център на епидемията. Както е известно, 56 милиона души в провинцията с главен град Ухан са на практика под карантина - връзките с външния свят са изцяло прекъснати. В петък обаче висш правителствен представител намекна, че строгите мерки скоро може да бъдат разхлабени.\n\nВ Южна Корея също се надяват, че предстои подобряване. Министър-председателят Чон Се-Гюн заяви: „Все още съм много предпазлив. Налице е обаче надеждата, че предстои да достигнем повратната точка\". Министерството на здравеопазването в Сеул все пак предупреждава, че кризата още не е отминала. В страната бяха регистрирани близо 7 400 заразени, 51 души починаха от болестта.\n\nКакво е положението в Европа?\n\nВ Европа засега няма признаци, че може да настъпи поврат. В началото на седмицата броят на заразените и във Франция, и в Германия надхвърли съответно 1 000. В Германия близо 500 от заразените живеят в най-многолюдната провинция Северен Рейн-Вестфалия. В Берлин вече се обсъжда идеята да бъдат забранени масови прояви, за да се предотврати разпространяването на вируса. Такова решение обаче могат да вземат само организаторите или местните полицейски власти. Още в края на тази седмица може би ще бъдат отменени футболни срещи или пък мачовете ще се играят без публика.\n\nВ Германия през почивните дни особено натоварена беше горещата телефонна линия за медицинска помощ с номер 116117. Говорител съобщи, че горещата линия е приела над 140 000 обаждания. Борбата срещу разпространяването на заразата в страната не е лесна поради федералната структура на Германия, където здравеопазването е децентрализирано. Главните действащи лица в битката срещу коронавируса са личните лекари, клиниките и местните здравни служби.\n\nЗа разлика от федерално организираната Германия, във Франция правителството има повече правомощия в областта на здравеопазването и вече реши да наложи в цялата страна забрана на масовите прояви с повече от 1 000 участници. Във Франция вече има 19 смъртни случая.\n\nВ рамките на ЕС все по-настойчиво звучат призивите да се отпуснат икономически помощи за справяне с отрицателните стопански последици от разпространяването на коронавируса. В Германия вече има решение за улесняване на работата при намалено работно време. Независимо от това икономиката много се страхува от епидемията, цените на петрола падат, а днес германският борсов индекс ДАКС изгуби над 7%.\n\nВ Италия, която е най-силно засегната от опасния короновирус в Европа, правителството разширява спешните мерки. В момента се обсъжда въпросът колко дълго да останат затворени всички училища и университети в страната. Министър-председателят Джузепе Конте дори заяви, че властите ще предприемат истинска шокова терапия за справяне с епидемията.\n\nОт няколко дни в Северна Италия са наложени строги ограничения за придвижването на хора. За 16 милиона италианци важи изискването да пътуват само при крайна необходимост. Ще бъдат затворени всички кина, театри, дискотеки, музеи, спортни клубове и други подобни публични институции, отменени са демонстрации и масови прояви. Под ключ остават и такива известни културни паметници като Колизеят и Ватиканските музеи. В Италия вече са регистрирани над 7 300 заразени и 366 смъртни случая в резултат от коронавируса.\n\nВ Иран жертвите на вируса вече са 194, като сред тях има и лекари и политици. По официални данни, заразените в страната са повече от 6 560. Наблюдатели подозират обаче, че броят на болните е още по-голям.","summary":"Докато в Китай се надяват, че са достигнали повратната точка, навсякъде другаде по света все повече хора се заразяват с опасния коронавирус. Затова някои страни обмислят драстични мерки. Какво е положението в Европа?","language":"bul"}
{"url":"https://www.dnevnik.bg/print/arhiv_pari/2001/05/01/1538378_mejdunarodniiat_pasport_na_sofiia_ne_e_panaceia_za/","title":"Международният паспорт на София не е панацея за всички проблеми","date":null,"text":"Върху мащабна шестгодишна стратегия за развитие на столицата дискутираха вчера в замъка Хранков представители на Столичната община и на Световната банка у нас. Целта бе да се потърсят механизми за постигане на устойчив растеж на местната икономика, подобряване ефикасността на градското управление и на пространственото планиране. Очакванията са конкретни проекти да бъдат изтеглени приоритетно със съответното финансиране във времето.ПРОБЛЕМИТЕ: В сравнение с други източноевропейски столици като Варшава, Будапеща или Прага София осезаемо изостава от опитите си да се превърне в привлекателен център на международния бизнестуризъм. Не е ясно къде да се търси потенциалът на града за привличането на чужди инвестиции, независимо че през последните години 38% от всички външни капитали за страната са дошли в София, бе изтъкнато по време на форума. Процесът на икономически растеж е ограничен, а като главна причина за това се смята закъснялата приватизация и зависимостта от производствени сектори с ниска добавена стойност. Трябва ли да се учудваме тогава, че и данъчните приходи в общината имат странен характер, запита зам.-кметът Венцислав Николов. Той определи като ненормална ситуация основните приходи в местната хазна да идват от ДОД вместо от корпоративните данъци. Нещо повече - по-големи били постъпленията от държавните предприятия, а след като бъдат приватизирани, данъчните приходи от тях рязко падали. В тази връзка трябва да се отбележи, че приватизацията в никакъв случай не води до увеличаване на средствата на общината и до подобряване качеството на услугите за гражданите, изтъкна Николов. Влияние оказвал и МВФ, който натискал за непрекъснато съкращаване на заетите в бюджетната сфера. Столицата ни продължава да има трайни проблеми с безработицата, въпреки че в сравнение с други региони тук тя е най-ниска. Около 37% от софиянци пък определят себе си за бедни, отбелязаха участници в дискусията. Друг съществен проблем е недостатъчната координация в различните законови уредби и политика, което се отразява на бизнеса и на местното развитие. Недостатъчни са и стимулите за частни инвестиции. Пазарът на недвижими имоти също работи неефективно, а земята в центъра не се използва добре. Резултатът - общината е принудена да реализира стопанската си политика чрез... заобикаляне на закона или на границата на законността. Пример за това е масовото създаване на смесени дружества, при които тя отдава съответния терен, върху който ще се развие инвестицията, като апортна вноска. Впоследствие си имаме главоболия с контролните органи, оплакват се хората на Софиянски. Затова и предложенията за решения в най-честия случай са свързани с необходимостта от промяна в законодателството, така че общината да получи статут на активен регулатор на обществения живот върху дадена територия. КОМЕНТАРЪТ:Въпросната стратегия, която ще бъде международният паспорт на столицата, по думите на Софиянски, едва ли ще бъде панацеята за решаване на всички проблеми. Кметът, разбира се, ще се запомни с реализирането на доста проекти през мандатите му на управление. Те обаче са естествено ограничени отвсякъде, главно по независещи от него причини. А щом и сега надеждите основно се прехвърлят към централната власт, очевидно хаосът при гонитбата на устойчивия растеж ще ни съпътства още дълго време. . Общината се принуждавала да заобикаля закона, за да реализира стопанската си политика","summary":"ДИСКУСИЯТА:","language":"bul"}
{"url":"https://www.dw.com/bg/%D0%BE%D1%82%D1%80%D0%BE%D0%B2%D0%B5%D0%BD%D0%BE%D1%82%D0%BE-%D0%BB%D0%B8%D0%B1%D0%B8%D0%B9%D1%81%D0%BA%D0%BE-%D0%BD%D0%B0%D1%81%D0%BB%D0%B5%D0%B4%D1%81%D1%82%D0%B2%D0%BE/a-16319239","title":"Отровеното либийско наследство","date":null,"text":"Той се представяше за приятел на французите, приемаше едни или други държавни лидери и през последните години от властта си сякаш бе станал по-милостив. Кадафи обаче нямаше приятели и съюзници. Той беше непредвидим, подкрепяше различни терористични групировки, веднъж беше за арабско, друг път за африканско единство и в крайна сметка се нахвърли брутално срещу своя народ. През пролетта на 2011 г., когато бе взето решение за военна намеса на НАТО срещу режима на либийския диктатор, в Съвета за сигурност на ООН нямаше нито един глас против. Тази намеса сложи край на ерата Кадафи - само че отрицателните последици от насилствения му режим все още се усещат.\n\nЦели 40 години Кадафи определяше политиката на Либия. Цялата власт бе в неговите ръце. Политическите партии бяха забранени, опозицията биваше смазвана. Воден от страха от евентуални силни противници, той систематично занемари инфраструктурата на страната.\n\nКак се изгражда нова държава\n\nСлед края на неговата власт либийците трябваше да изградят съвършено нови политически структури и институции. \"Огромно предизвикателство е да се преустроят цялото държавно управление, силите за сигурност и армията\", казва Гюнтер Майер, професор по икономическа география и шеф на Центъра за изследвания на арабския свят.\n\nПреустройството на страната доведе през изтеклите месеци до разгорещени дебати, защото различните групи от населението преследват различни интереси. Това си има своите исторически причини: Преди преврата от 1969-та, когато Кадафи идва на власт, трите региона - Киренайка, Фезан и Триполитания - имат различна идентичност. При първия владетел на Либия, крал Идрис, страната има федерална конституция - до 1963-та. По-рано пък пък трите региона са италиански колонии, а преди това никога не са били едно цяло.\n\nГодина след смъртта на Кадафи в Либия пак се лее кръв: по време на сражения преди броени дни в Бани Уалид са загинали най-малко 11 души, а десетки други са били ранени\n\nИ днес за много либийци обвързаността със собствения им град и собствения им клан е по-важна от единната държава. Не на последно място, защото те имат лош опит с централизираната власт. Все пак Кадафи контролираше и нефтената индустрия, а с това - и цялата икономика на страната. От приходите от добива на нефт по време на неговата власт печелеха главно столицата Триполи и регионът на родния му град Сирт, докато регионът на Киренайка и метрополията Бенгази бяха крайно пренебрегнати.\n\nМеждувременно тъкмо в богатия на нефтени находища регион Киренайка се е формирало силно движение за автономия. Централното правителство пък все още не разполага с действено военно ръководство и разчита само на регионални милиции, базиращи се на кланови и локални групировки. Тези милиции воюват една срещу друга и това създава сериозен проблем за сигурността на страната. Същевременно бивши цитадели на Кадафи като Сирт все още се дистанцират от нова Либия. \"Националният съвет, чиято задача е да сформира правителство, досега не успя да наложи спокойствие в страната. Въоръжени милиции и престъпни банди използват създалия се вакуум във властта и налагат своите искания\", казват от \"Хюман райтс уоч\".\n\nРадикални ислямисти също се опитват да се възползват от несигурното положение в страната. След разрушаването на ислямски светини от салафисти обаче радикалните ислямисти вече не се ползват с особена популярност. А и с омразата си към Запада те не успяват да спечелят нови привърженици.\n\nАвтор: А. Алмелинг, Б. Рачева/Редактор: М. Илчева","summary":"Кадафи дирижираше обществения живот в Либия в продължение на четири десетилетия. Година след насилствената му смърт либийците са изправени пред огромно предизвикателство: те се борят за изграждането на новата държава.","language":"bul"}
{"url":"https://www.dw.com/bg/%D0%B4%D0%B0-%D0%B2%D1%8F%D1%80%D0%B2%D0%B0%D1%88-%D0%BD%D0%B0-%D0%BE%D1%82%D0%BA%D1%80%D0%BE%D0%B2%D0%B5%D0%BD%D0%B8-%D0%B3%D0%BB%D1%83%D0%BF%D0%BE%D1%81%D1%82%D0%B8-%D0%BA%D0%BE%D0%B8-%D1%81%D0%B0-%D1%82%D0%B5%D0%B7%D0%B8-qan%D0%BEn/a-55061494","title":"Да вярваш на откровени глупости: кои са тези QAnоn?","date":null,"text":"Имаше ги и на последните протести срещу ограничителните мерки за пандемията в Лондон – привържениците на конспиративни митове, известни под името QAnon (Кю Енън). Носеха плакати с надписи като „Изберете на коя страна заставате!\", „Свобода вместо страх\" и „Спрете търговията с деца!\".\n\nПоследният апел е особено характерен за QAnon. Зародилото се в интернет движение твърди, че съществува международен елит от педофили, по чието нареждане се отвличат и изтезават деца. Тяхната кръв служела като еликсир за подмладяване, използван от определени влиятелни личности като например Хилари Клинтън или известния американски инвеститор Джордж Сорос. Въпросната дрога им била нужна, за да установят господството си над света.\n\nВ този конспиративен мит се твърди още, че в света имало нещо като тайно правителство, наречено Deep State, което задкулисно дърпало конците и определяло политиката както на САЩ, така и на останалия свят. От другата страна – тази на добрите сили – стоял американският президент Доналд Тръмп, който водел борба срещу тайното световно правителство.\n\nТези теории понякога се преплитат и с различни антисемитски конспиративни идеи.\n\nВ един отбор с антиваксъри, езотерици и десни радикали\n\nВ последно време масово се наблюдава близостта на QAnon с движението, което вярва, че мерките срещу коронавируса са пресилени, или че такъв вирус изобщо не съществува, а е измислен с цел да бъдат принудени хората да се ваксинират. При протестите в различни страни добре се видя как редом с QAnon стоят противници на ваксинациите, езотерици и хора с дяснорадикални възгледи.\n\nМакар преобладаващата част от съдържанията на QAnon да се споделят в САЩ, теориите им стават популярни и на други места. Наскоро се видя, че Великобритания е втората страна след САЩ, където тези конспиративни теории се споделят много усилено. В класацията по този показател следват Канада и Австралия, а Германия е пета. Предполага се обаче, че твърдото ядро на поддръжниците на тези идеи в Германия обхваща само няколко хиляди души.\n\nПрез октомври 2017 един анонимен юзър, нарекъл се Q, разпространи в интернет конспиративен разказ, който всъщност представляваше продължение на появилия се по време на американската предизборна кампания през 2016-та „пица гейт\". Твърдението беше, че в една пицария във Вашингтон действала педофилска мрежа, в която участвала и Хилари Клинтън.\n\nQ твърдеше още, че като сътрудник на тайните служби разполагал с поверителна информация, че Клинтън скоро ще бъде арестувана. И макар нищо подобно да не се случи, неговите абсурдни постинги се радват на засилваща се популярност из различни форуми и групи във Фейсбук, Туитър, Телеграм, Инстаграм и Ютюб.\n\nПривърженици на QAnon по време на демонстрация в Мюнхен\n\nНаративите на QAnon често се видоизменят и прикрепват към теми, които са важни за определени населени места и региони. В този смисъл QAnon е нещо като Мета конспиративна теория, която интегрира в себе си различни други. В Германия, например, такива са идеите на т.нар. „Граждани на Райха\", а във Великобритания – тези на редица привърженици на Брекзита. На редица демонстрации в подкрепа на излизането на страната от ЕС участваха и привърженици на QAnon, като някои от тях открито твърдят, че Борис Джонсън е съюзник на спасителя на света Доналд Тръмп.\n\nТези хора не са безобидни\n\nКолкото и абсурдни да са митовете на QAnon, в случая далеч не става дума за невинен феномен от интернет. Движението отдавна вече прескочи и в аналоговия свят. След като привърженици на QAnon бяха планирали и осъществили редица насилствени действия, ФБР обяви движението за потенциална терористична заплаха.\n\nАтентаторът от германския град Ханау беше оставил прощално писмо, преливащо от расистки и конспиративни теории. В него не се споменава пряко QAnon, но пък се твърдеше, че някакви световни тайни служби от разстояние направлявали живота на хората. През февруари 42-годишният атентатор застреля девет души с миграционен произход, сред които и един българин.\n\nФейсбук и Туитър блокираха хиляди профили на поддръжници на движението. Експерти смятат тази мярка за правилна и призовават да се повишава медийната компетентност на хората в социалните медии. Тази задача обаче не лесна - особено в несигурни времена като сегашното, когато много хора са разтревожени от пандемията и и търсят отговор на вълнуващи ги въпроси.","summary":"Таен елит отвлича деца и се стреми към световно господство. В това вярват сляпо привържениците на зародилото се в САЩ движение QAnon, което пуска пипала и в други страни по света, включително в Германия.","language":"bul"}
{"url":"https://www.dw.com/bg/%D0%BF%D1%80%D0%B5%D0%B3%D0%BB%D0%B5%D0%B4-%D0%BD%D0%B0-%D0%BF%D0%B5%D1%87%D0%B0%D1%82%D0%B0/a-2599834","title":"Преглед на печата","date":null,"text":"Първо вестник “Франкфуртер Рундшау” за оръжейното ембарго срещу Китай:\n\n“Би следвало ЕС, ако по време на срещата на върха през юни трябва да се вземе решение, да отложи темата за оръжейното ембарго предвид на непроменено тежката ситуация с човешките права в Китай и неприкритите заплахи срещу Тайван. Твърде вероятно е така и да стане. Толкова по-съмнително е, че канцлерът Шрьодер и френският президент Ширак в услуга на индустриалците нарушавата по толкова масивен начин демократичния обичай, правителството, макар и да е формално единствено компетентно по външната политика, да не действа на световната сцена никога против изричната воля на парламента. Сега на ход е именно парламентът и Шрьодер го предизвика. Ако народните представители, особено червените и зелените, приемат самите себе си на сериозно, те би трябвало най-малкото да потвърдят решението си от есента, поставящо условия за вдигането на ембаргото, които далеч още не са изпълнени.”\n\nАвторитетният консервативен всекидневник “Франкфуртер алгемайне цайтунг” пише следното за СС на ООН:\n\n“Тъй като за пръв път СС поверява на МНС случай, то тази стъпка се възхвалява като историческа от онези, които са убедени в силата на международното право и се привързани към представата за цивилизоваща световна вътрешна политика. Колко голяма е тази стъпка действително, тепърва ще стане ясно. От реакцията на заподозрените, от това, дали ще има възпиращ ефект върху други потенциални нарушители на човешките права и по това, как ще се развива положителното отношение към МНС. Не бива да се интерпретира като завой на 180 градуса въздържането на американското правителство от гласуване по въпроса. Вашингтон няма да се откаже от първенството на американския суверенитет и няма да подпише статута на МНС.”\n\nА берлинският вестник “Ди Велт” помества коментар за ситуцията, в която изпадна външният министър Йошка Фишер. Цитат:\n\n“Някогашният светъл образ е принуден да воюва на няколко фронта. Загуба на репутация и власт, слабости като ръководител и спад на авторитета, му създават еднакво проблеми. А и като определяща сила на германската външна политика Фишер бива все повече маргинализиран. Отдавна вече канцлерът Герхард Шрьодер, както правеха и почти всички негови предшественици, резервира темите Европа и голямата световна политика за себе си. Заетият с проблеми собствено производство първи дипломат Фишер почти няма какво да противопостави. Ясно, както никога досега, на яве по отношение на лидерския дует Шрьодер-Фишер излиза, кой е готвачът и кой – келнерът.”\n\nСред най-коментираните имена днес е това на креещият глава на римо-католическата църква Йоан Павел Втори. Таблоидът “Експрес” от Кьолн отбелязва следното:\n\n“По време на понтификата си Йоан Павел Втори измина над един милион километра в задгранични пътувания. “Бързият папа”, както го наричаха, измина три пъти разстоянието от Земята до Луната. Сега, както изглежда, той е близо до целта на дългото си пътуване. Който гледа телевизионните кадри от рим и от целия свят, усеща особеното на този миг, тази странна тишина насред шумното ни време. За мигове хората затаяват дъха си. Молят се или са самовглъбени. Други пък ридаят безпомощно. Това, което преживяваме, е краят на една ера, върху която папа Йоан Павел Втори постави отпечатък, както никой друг преди него на Петровия престол. До край оставайки непоклатим борец за мир и справедливост. Едно величие, пред което светът се покланя с уважение и благодарност.”","summary":"От разнообразните теми, коментирани от дебелите съботни издания на германските всекидневници ще се спрем на четири: канцлерът Шрьодер и оръжейното ембарго срещу Китай, Съветът за сигурност на ООН и Международният наказателен съд, кризата около германския външен министър Йошка Фишер и папа Йоан Павел Втори.","language":"bul"}
{"url":"https://www.dnevnik.bg/print/arhiv_pari/2003/07/01/1319031_obshtinite_sami_shte_reshavat_kak_da_harchat/","title":"Общините сами ще решават как да харчат","date":null,"text":"- Измененията дават много плаха начална стъпка в тази посока, но и с тях законът си остава стар. Принципно нова реформа с козметични промени в действащи закони не става. Затова в програмата за финансова децентрализация, която е приета от Министерския съвет, е записано, че предстои да се разработи закон за местните финанси. Сегашните промени позволяват само да не стоим на едно място в този период и да се движим в посока към истинската децентрализация.Защо общините държат да могат да преливат средства от държавните към местните дейности?- Искаме това, което казва и конституцията - че имаме самостоятелен общински бюджет. Законите трябва да се съобразяват с основния закон на държавата и с Европейската харта за местно самоуправление. В противен случай всеки път отвоюваме парче по парче всяко нещо, което трябва да се промени от КС или по решение от мониторинг на ЕС. Има принципно неразбиране на същността на това условно деление на делегирани държавни и на местни дейности. И едните, и другите са равностойни, те са общински дейности. Държавата е поверила тяхното управление на общините. Специфичното за едните е, че държавата трябва да осигури на населението равнопоставен достъп до тях. Това са училищата, болниците, някои заведения в областта на културата. Целта е по еднакъв абсолютно справедлив начин да се разпределят средствата между общините. Дотук е отговорността на държавата - тя е приела някакви стандарти и справедливо е разпределила средствата по общините, за да се развиват тези дейности - образование, здравеопазване, социално подпомагане. Оттам започва отговорността на общините - но те не могат да ги упражняват, ако някой им казва: Ето ви бюджет, но със 100 плика вътре. Във всяко пликче можете да бъркате само когато имате съответната необходимост /друг въпрос е, че парите в тях не стигат/.Вярно ли е, че този текст /чл. 9, ал. 4/ е решен без участието на финансовите експерти, заради което проектозаконът бе отложен за следващото заседание на бюджетната комисия?- Да, така е. Но общинският съвет носи отговорност и трябва да обяснява на населението как се харчат парите. Казват господата от финансите - ами ако те вземат от образованието и сложат в детските градини? Нали затова са общинските съвети, когато приемат бюджета - да кажат: По стандарти е така, но не съответстват на местните разходи, затова ще подходим по начин, по който да вържем нещата. А няма ли опасност отново да свършат парите за държавните дейности и пак да се трупат борчове?- Тази опасност съществува и сега. В някои общини тези пари вече са изчерпани, защото те са имали прекалено високи разходи и са над стандартите. Каквато и да е системата, ако общината е с лоши финансови показатели по разходи за издръжка, тя ще изпадне в тази ситуация. Само че в такива случаи предлагаме да се каже, че не държавата, а общината отговаря. Вместо това се предлага обратното - че до изразходването на последния лев за образование пак държавата ще казва от София в коя община колко да се харчи. Това не е реално. Различни са разходите в различните общини. Може точно това да се получи - в определен момент общините ще прелеят средства от образованието към здравеопазването. От Министерството на финансите обаче се опасяват, че така ще се отвори държавният бюджет...- Ние сме против да ни връзват пак ръцете. Първо, имаме такъв голям дефицит в местните дейности, че тези твърдения са направо цинизъм. Знае се, че имаме структурен дефицит в местните дейности - спорим за суми между 110, 130 и 170 млн. лв. Когато се осигурят средствата, бюджетът е еднакъв и за едните, и за другите дейности и се управлява по най-ефективния начин.Как ще коментирате, че Сметната палата констатира неефективно харчене на пари в общини?- Не се забелязва ръст на нарушенията, няма тежки наказания, точно обратното. Разчитаме много на Сметната палата да показва какво е неправилно или недостатъчно ефективно, защото на базата на нейните препоръки си правим програмите с общините.Предстои анализ за отчета на общините за полугодието, какво показват предварителните данни?- Имаме анализите на повечето общини, очакваме на още около 40, ще ги анализираме и на 8 август ще съобщим обобщените данни. .","summary":"Госпожо Чавдарова, доколко измененията в Закона за общинските бюджети гарантират финансовата децентрализация на общините?","language":"bul"}
{"url":"https://www.dw.com/bg/%D0%B3%D0%B5%D0%BD%D0%B5%D1%80%D0%B0%D0%BB%D0%B8%D1%82%D0%B5-%D0%BF%D1%80%D0%B5%D1%81%D1%82%D1%8A%D0%BF%D0%BD%D0%B8%D1%86%D0%B8/a-15666692","title":"Генералите престъпници","date":null,"text":"Само че всичко това не засяга повече мъжа с черните очила, който навремето оглавяваше режима - генерал Войчех Ярузелски. Бившият генерал, роден през 1923 г., е стар и болен. Съдът отдавна беше отделил неговия случай от главното дело. Болни или мъртви са също и други обвиняеми, така че от първоначално деветимата подсъдими в процеса срещу \"Военния съвет за национално спасение\" накрая останаха само трима.\n\nНай-известният от тях, министърът на вътрешните работи по онова време генерал Чеслав Кишчак, бе осъден на четири години затвор. Поради амнистията две години отпадат, а останалите две бяха трансформирани в условна присъда. Делото срещу члена на Военния съвет Евгения Кемпара бе прекратено поради давност. А партийният председател Станислав Каня, който бе отстранен от комунистическото ръководство малко преди обявяването на военното положение, бе оправдан.\n\nВойски по улиците на Варшава\n\nПо същество обаче присъдата е на първо място присъда срещу Ярузелски. През последните години генералът, който по време на диктатурата беше също министър-председател, шеф на Комунистическата партия и президент на Полша, многократно се извини за суровостта на военния режим, жертва на който станаха десетки хора, а хиляди бяха интернирани.\n\nСъщевременно обаче той винаги е претендирал, че бил действал \"по върховна необходимост\". Според Ярузелски успехът и популярността на антикомунистическия профсъюз \"Солидарност\" така алармирали СССР, че възникнала непосредствена опасност от нахлуване на съветски войски в съседна Полша. В тези условия насилственото смазване на \"Солидарност\" било единственото средство за осуетяване на окупация от войски на Варшавския договор. От своя страна противниците на Ярузелски винаги са твърдели тъкмо обратното: полското ръководство само помолило Кремъл за \"братска помощ\" и се активизирало едва когато не получило желаната помощ.\n\nСъдът си каза думата и по този въпрос като категорично отхвърли аргументите на Ярузелски. \"Няма съмнение, че в момента на въвеждането на военното положение не е съществувала непосредствена заплаха от интервенция на войските на Варшавския договор\", констатира председателката на съдебния състав. Тя изтъкна, че превратът е бил подготвян цели девет месеца, което показва, че Ярузелски и неговата група са действали по план, а не са реагирали на някаква внезапна външна заплаха. Така че, членовете на Военния съвет не обявили нелегалното военно положение, за да опазят Полша от инвазия, а за да спасят комунистическата система и собственото си положение. Затова Съветът е бил \"една престъпна организация под ръководството на генерал Ярузелски\".\n\nБивши опозиционери изразиха задоволство от присъдата, тъй като тя за пръв път постановява изрично вината на генералите. Самият Лех Валенса, легендарният навремето водач на \"Солидарност\", реагира по соломоновски: \"Доволен съм, че бе внесен известен ред в миналото. Надявам се, че сега можем да се заемем и с бъдещето\".\n\nАГ, ФАЦ, ДПА, С. Гяуров; Редактор: Е. Лилов","summary":"Трийсет години след престъплението дойде и присъдата - Варшавски съд постанови вината на ръководството на полските комунисти, въвело през декември 1981 г. военно положение, за да смаже профсъюза \"Солидарност\".","language":"bul"}
{"url":"https://www.dnevnik.bg/print/arhiv_pari/2004/03/01/1321881_1000_sofiia_buldondukov_52/","title":"1000 София, бул.Дондуков 52","date":null,"text":"Факс: (02)-9870827РЕПУБЛИКА БЪЛГАРИЯ ПРОЕКТ ЗА РЕФОРМА НА АДМИНИСТРАЦИЯТА ПО ПРИХОДИТЕ КОНСУЛТАНТСКИ УСЛУГИ ЗАЕМ No. 4699 - BUL ПОКАНА ЗА ИЗРАЗЯВАНЕ НА ИНТЕРЕСТази покана за изразяване на интерес следва общата обява за процедури за доставка по Проекта излязла във в-к Дивелъпмънт бизнес, издание на ООН, брой 606 от 16 май 2003г. и ревизирана в брой 611 от 31 юли 2003 г. на в-к Дивелопмънт бизнес.Република България получи заем от Международната банка за възстановяване и развитие и възнамерява да използва част от постъпленията по заема за плащания по договор RARP 03-11 за. услугите на Kонсултант по управление на информационните технологии, който да оказва техническа помощ, координация и надзор при адаптацията и внедряването на софтуер за управление на приходите (СУП). Услугите на консултанта ще бъдат необходими за двадесет и четири (24) месеца, за период от над три (3) години. Консултантът трябва да подпомогне ръководителя на отдел Информационни и комуникационни технологии в НАП в областта на:планирането, управлението и контрола на дейностите и екипите по подкомпонент III.3;координацията на дейностите по подкомпонент III.3 с дейности в областта на ИТ по останалите подкомпоненти на проекта;да анализира плановете за адаптация, тестване и внедряване на СУП и контролира тяхното изпълнение и при необходимост предлага мерки за подобряване на дейностите;да координира взаимодействието между екипите на НАП и екипа на Консултанта, адаптиращ и внедряващ СУП, да контролира процеса на обучение и трансфера на знания към ИТ екипа на НАП;да участва в актуализирането на ИТ стратегията на НАП и всички документи, свързани с нея.Консултантът по управление на информационните технологии трябва да има управленски опит в областта на информационните технологии и опит в разработването и внедряването на големи приложни информационни системи в обществения сектор. Опит в областта на данъчната администрация и/или социалното осигуряване ще се счита за предимство. Консултантът следва да има следната минимална квалификация:завършено висше образование със специалност в областта на информационните технологии, с предимство на образователно-квалификационна степен магистър (инженер) или доктор; минимум 10 години опит в управлението на ИТ персонал и ресурси в голяма организация от обществения сектор;минимум 5 години опит на управленска позиция от най-високо ниво в областта на информационните технологии, за предпочитане в обществения сектор;минимум 5 години опит в управлението на проекти в областта на информационните технологии;опит в разработване на големи приложни информационни системи с графичен интерфейс (GUI);познаване стандартите за качество ISO 9001:2000;опит от работа в условията на икономика в преход, в Централна и Източна Европа, както и в страни от ЕС, ще се счита за преимущество.Националната агенция за приходите кани индивидуални консултанти, с необходимата квалификация, да заявят своя интерес. Заинтересованите консултанти трябва да предоставят на посочения по-долу адрес автобиография (CV) с подходяща информация, за целите на съставянето на кратката листа. Освен стандартната информация, автобиографията трябва да съдържа и информация за опита на консултанта и компетенцията му, имащи отношение към работата по договора. Консултантът ще бъде избран в съгласие с процедурите описани в Указанията на Световната банка: Selection and Employment of Consultants by World Bank Borrowers януари 1997 (преразгледани септември 1997, януари 1999 и май 2002). Заинтересованите консултанти могат да получат допълнителна информация на адреса посочен по-долу от 9.00 до 17.00 ч., местно време. Документите за изразяване на интерес трябва да се представят на долния адрес не по-късно от 17,00ч. местно време на 24. Март 2004 год.Национална Агенция за приходите Отдел Управление на проектиНа вниманието на г-н Венелин Петров,Началник отдел Управление на проекти в НАПСофия 1000, България,Бул. Княз Дондуков, 52тел +359 2 9859 31 64, 9859 3187факс +359 2 987 19 95е-mail: [email protected] .","summary":"Телефон: (02)-98593006","language":"bul"}
{"url":"https://www.dw.com/bg/%D0%B7%D0%B0-%D1%87%D0%B5%D1%82%D0%B8%D1%80%D0%B8%D1%81%D1%82%D1%80%D0%B0%D0%BD%D0%BD%D0%B0%D1%82%D0%B0-%D1%81%D1%80%D0%B5%D1%89%D0%B0-%D0%BD%D0%B0-%D0%B2%D1%8A%D1%80%D1%85%D0%B0-%D0%B2-%D0%BB%D0%BE%D0%BD%D0%B4%D0%BE%D0%BD/a-3097099","title":"За четиристранната среща на върха в Лондон","date":null,"text":"Ръководителите на Великобритания, Германия, Франция и Италия призоваха банките и другите финансови институции да бъдат по-прозрачни в своята дейност и заявиха, че е необходимо да бъде създадена международна система за ранно предупреждение при появата на рискове за световната икономика. Четиримата европейски лидери ще повдигнат тези въпроси и пред своите колеги от Г-8, групата на най-богатите държави. Но срещата на Браун, Меркел, Саркози и Проди засега се възприема само като опит на политици да успокоят общественото мнение в собствените си страни, което е силно разтревожено от трусовете на световните пазари.\n\nДоброто настроение, което лидерите на Германия, Франция и Италия демонстрираха, пристигайки на „Даунинг стрйт” в резиденцията на британския премиер, не можа да заблуди икономическите наблюдатели. Още преди проведената вчера следобед среща повечето експерти се чудеха какво ли толкова могат да съгласуват и направят постфактум ръководителите на четирите най-силни икономики в Европейския съюз. Кредитната криза в Съединените щати вече започна да се усеща в Европа, най-сериозната банка във Франция „Сосиете женерал” допусна да бъде измамена с милиони, а една от най-стабилните финансови къщи във Великобритания – „Нордърн рок”, получи милиардови инжекции от държавата, за да не фалира.\n\nСлед разговорите в Лондон най-често употребяваната дума беше „прозрачност”\n\nНикола Саркози и Ангела Меркел\n\n„Не можем да позволим липсата на прозрачност да застраши нашия растеж”, каза френският президент Никола Саркози. „Липсата на откритост за дейността на някои финансови институции подкопа доверието и може да предизвика увеличаване на протекционизма”, предупреди германският канцлер Ангела Меркел. И всички оставиха по-подробните разяснения на Гордън Браун – все пак британският премиер десет години е бил министър на финансите:\n\n„Призоваваме за по-голяма прозрачност, за да има по-добре информирани пазари. Искаме тази по-голяма прозрачност да включва подобряване на информацията за кредитните рейтинги, за да могат инвеститорите по-добре да разбират рисковете, които поемат. Готови сме да прибегнем да регулаторни действия, ако не бъде постигнат напредък в това отношение”, отбеляза Гордън Браун.\n\nПредседателят на Европейската комисия Жозе Мануел Барозо, който също присъства на разговорите в Лондон заяви, че\n\nИдеите на лидерите на Великобритания, Германия, Франция и Италия са в унисон с тези на Брюксел\n\n„В Европейския съюз вече се действа в подкрепа на казаното тук. Имам предвид работата на нашите финансови министри. Но не само на европейско – трябва да си сътрудничим и на световно ниво – с международните финансови институции и с останалите членове на Г-8”, посочи Барозо.\n\nБраун, Меркел, Саркози и Проди ще повдигнат пред Г-8 и въпроса за необходимостта Международният валутен фонд и други финансови институции да създадат система за ранно предупреждение за световни икономически кризи.\n\nС този призив обаче лидерите на най-големите европейски икономики показаха, че вече мислят как ще се решават бъдещи кризата. Дали обаче ще могат да направят нещо за сегашните трусове на световните пазари, е въпрос, на който британските икономически експерти отговарят доста скептично. Според тях на вчерашната мини-среща на върха в британската столица политиците само са се опитали да успокоят обществеността в собствените си страни, че правят нещо. Но това едва ли ще е достатъчно, за да върне доверието на потребителите към пазара.","summary":"Лидерите на най-големите икономики в Европейския съюз изразиха на провелата се вчера среща в Лондон готовност да действат заедно, за да предотвратят настъпването на глобална рецесия.","language":"bul"}
{"url":"https://www.dnevnik.bg/print/arhiv_pari/1999/10/01/1459823_balkani/","title":"балкани - Архив Пари - Дневник","date":null,"text":"РУМЪНСКИ вестник вчера откри вълшебен аргумент, който окончателно убива в очите на Букурещ идеята за втори мост на Дунав. Всекидневникът Евениментул зилей констатира, че изграждането на такова съоръжение не е икономически обосновано... Мечтата на българите да украсят Дунав с нов мост бе унищожена още през 1997 г., когато транспортният министър Вилхелм Краус подписа меморандума за разбирателство в Гюргево, пише вестникът. На 21 юни 1997 г. бе подписан този документ, който гласи, че министрите на транспорта на Румъния и България са се споразумели за изграждането най-малко на един нов мост над Дунав, ако се докаже, че това е ефективно от икономическа гледна точка, пише авторът Лауренциу Соломон.В публикацията от 26 октомври се уточнява, че документът, подписан между двете страни, предвижда те да продължат втората фаза от икономическото проучване, финансирано от ЕС, което ще определи оптималното местоположение на новия мост. Проучването, изготвено от програмата ФАР, дало според вестника красноречиво решение, че изграждането на нов мост над Дунав е неуместно, тъй като резултатите от икономическото развитие сочат слаби показатели за коридор 8, както и за коридор през Дунав. Освен това проучването показвало, че икономически по-изгодни са коридорите Констанца-Букурещ-Будапеща или Истанбул-Букурещ-Будапеща, което означава никакъв шанс на намеренията на България, се казва в публикацията.Нито дума за проучването на независимата консултантска фирма Александър Гиб, която препоръча мостът да бъде в западната част на реката.При положение че по моста при Гюргево дневно преминават 8000 превозни средства, не е оправдано изграждането на нов мост, мотивира отказа си критикуваният от българска страна транспортен министър Траян Бъсеску, пише румънският всекидневник. Бъсеску е цитиран, че закриването на АЕЦ Козлодуй не е лична амбиция, а едно от условията, поставено на България от ЕС за започване на преговори за присъединяване. Срокът за закриване на първите четири блока на АЕЦ Козлодуй е до края на годината и това беше обявено на 13 октомври в доклада на ЕС, казва той пред репортера.Вестникът очевидно манипулира читателите си, тъй като в препоръката на ЕК се иска до края на годината да се уточнят приемливи срокове за затварянето, а не да се спрат реакторите.Вместо да информира населението за това условие, премиерът Иван Костов предпочита да прави политически изявления и да хвърля вината върху транспортния министър Траян Бъсеску, но повечето румънци не знаят, че живеят с един друг Чернобил до себе си, завършва публикацията в Евениментул зилей.Същевременно друг всекидневник коментира, че за целия посткомунистически период Румъния е привлякла само 4.16 млрд. USD чуждестранни инвестиции. Ромъния либера цитира данни от проучване на KPMG Corporate Finance. За първите девет месеца на тази година най-големи чуждестранни инвестиции е привлякла Полша - 4.2 млрд. USD, уточнява изданието.За съжаление постижението на Румъния е: за целия деветгодишен период са привлечени толкова чуждестранни инвестиции, колкото са влезли в Полша само за първите девет месеца на тази година.Слабите икономически показатели и икономическата криза, в която страната затъва, са повод за зачестилите искания за оставка на правителството. Четирите най-големи синдиката в страната официално поискаха кабинетът да се откаже от мандата си. Председателят на Камарата на депутатите Йон Дяконеску вчера репликира, че искането на профсъюзите не е проблем, който интересува парламента, писа вчера друг всекидневник - Адевърул.Синдикалните лидери искат промени в законопроектите за социално и пенсионно осигуряване, за колективните трудови договори, за трудовоправните отношения и настояват за по-големи средства от бюджета за заплати. С меморандум от 21 април правителствената коалиция бе обещала да се съобрази с тези искания, но резултат все още няма. От следващата седмица пък близо 1000 жилищни блока в румънската столица ще останат без парно и топла вода, тъй като не са изплатили дълговете си към столичната топлоелектрическа компания Радет. През последните два месеца от мрежата са изключени 421 блока, които са дължали на Радет суми за над три месеца. /ПАРИ/ . На Румъния програма ФАР й пречи за втория мост","summary":"В страната за 9 години са влезли толкова инвестиции, колкото в Полша за 9 месеца","language":"bul"}
{"url":"https://www.dw.com/bg/%D0%BA%D0%B0%D0%BD%D0%B0%D0%BB-%D0%B8%D1%81%D1%82%D0%B0%D0%BD%D0%B1%D1%83%D0%BB-%D0%BD%D0%B0%D0%B9-%D0%BC%D0%B5%D0%B3%D0%B0%D0%BB%D0%BE%D0%BC%D0%B0%D0%BD%D1%81%D0%BA%D0%B8%D1%8F%D1%82-%D0%BF%D1%80%D0%BE%D0%B5%D0%BA%D1%82-%D0%BD%D0%B0-%D0%B5%D1%80%D0%B4%D0%BE%D0%B3%D0%B0%D0%BD/a-51833329","title":"″Канал Истанбул″ - най-мегаломанският проект на Ердоган","date":null,"text":"За турския президент това ще бъде сбъдната мечта, а кметът на Истанбул говори за „убийство\" и „предателство\" спрямо града, посочва „Зюддойче цайтунг\". Самият Реджеп Тайип Ердоган преди десетина години беше определил като \"налудничава\" идеята за нов изкуствен воден канал в Истанбул, който да разтовари Босфора. Тогава се твърдеше, че проектът е прекалено скъп, ще навреди на природата и околната среда, а и този канал никога няма да бъде построен.\n\nПосле всичко заглъхна, за да възкръсне идеята днес отново: президентът Ердоган обяви, че през 2020 година ще започне изграждането на изкуствения воден път \"Канал Истанбул\", свързващ Черно с Мраморно море. Съоръжението ще бъде с дължина 45 километра, на ширина и дълбочина съответно 150 и 21 метра.\n\nЦяла Турция говори за това\n\nТурското министерство по околната среда и градоустройството е излязло в края на март с положителна оценка за ОВОС. В същото време кметът на Истанбул Екрем Имамоглу твърди, че проектът може да остави града без питейна вода, тъй като бъдещият канал ще разруши вододайната зона на 16-милионната турска метрополия. Според учени, проектът би довел също до загуба на милиони квадратни метра гора и земеделски земи.\n\nСлед като преди няколко дни кметът на Истанбул Имамоглу оповести отрицателното си отношение към \"налудничавия проект\" на Ердоган, цяла Турция говори за това. През 17-годишното управление на сегашния президент \"Канал Истанбул\" е може би най-мегаломанският от всички досегашни проекти на Ердоган, коментира на свой ред \"Тагесцайтунг\" (ТАЦ). Според изданието, ако каналът действително бъде построен, както е планирано - в западната част на града в посока към България - европейската част на Истанбул ще се превърне в остров: на север тя ще граничи с Черно море, на изток - с Босфора, на юг - с Мраморно море, а на запад - с новия канал. Така 8 милиона души могат да се окажат в капан при едно бъдещо земетресение в района, посочват още критиците на проекта.\n\nПо данни на истанбулската Служба по кадастъра, по протежение на планирания терен на бъдещото съоръжение напоследък на безценица са били разпродадени 30 милиона квадратни метра земя - повече от площта на целия стар град на Истанбул - която земя строителният проект ще оскъпи неимоверно. Купувачите са компании от Катар, Кувейт и Саудитска Арабия. Дали пък по този начин Ердоган не обслужва арабските си приятели ислямисти, пита ТАЦ. В тази връзка турски политици от опозицията говорят за един вид воден канал на \"мюсюлманското братство\".\n\nВсичко това във всеки случай подхранва съмнението, че „налудничавият проект\" на Ердоган всъщност е политически проект, както и една гигантска спекулация със земя - за сметка на Истанбул и неговите граждани, посочва още германското издание.","summary":"От всички гигантски проекти на президента Реджеп Ердоган този е най-мегаломанският: изкуствен воден път, дублиращ Босфора, който би превърнал европейската част на Истанбул в остров. Какво се крие зад \"Канал Истанбул\"?","language":"bul"}
{"url":"https://www.dnevnik.bg/evropa/novini_ot_es/2005/11/16/199705_gerhard_shryoder_se_sboguva_s_partiiata_si/","title":"Герхард Шрьодер се сбогува с партията си","date":null,"text":"Герхард Шрьодер официално се прости с канцлерството и със своята партия на конгреса на Германската социалдемократическа партия в понеделник и вторник в Карлсруе, съобщиха германските медии. Партийното събиране в малък формат (конгресът не е бе редовен, а извънреден) одобри коалиционното споразумение с ХДС/ХСС и избра с внушителното мнозинство от 99.4% Матиас Плацек за председател на партията.\n\nТолкова много емоции и сълзи, както при прощаването със Шрьодер, досега не помни нито един конгрес на ГСДП, написа в. \"Ханделсблат\". Почти 15 минути 500-те делегати аплодирали бившия канцлер, който няколко пъти се качвал и слизал от трибуната, заемайки пози на победител в изборна кампания. Мнозина партийни функционери като бившия финансов министър Ханс Айхел и някогашния генерален секретар Манфред Опел въобще не скрили сълзите си. За един момент изглеждаше, разказва \"Ханделсблат\", сякаш Шрьодер току-що е бил обявен за светец.\n\nВ прощалната си реч ексканцлерът обеща да бъде верен на партията. \"Искам да продължа този път с ГСДП солидарно, но свободен\", посочи Шрьодер пред делегатите. Той наблегна, че само голяма коалиция може да образува с оглед на изборните резултати стабилно и дееспособно правителство, от което се нуждае страната. Голямата коалиция може да коригира механизмите и грешните развития в институциите... Хората очакват от това правителство ефективност и решения за обществените проблеми, което предполага също и готовност за компромиси, подчерта още Шрьодер.\n\nБившият канцлер не пропусна да благодари на Франц Мюнтеферинг, архитект на коалицията и лидер на социалдемократите, който - по ирония на съдбата - също изживя последния си конгрес като партиен председател. И в тежки моменти винаги съм имал доверие в теб, изтъкна Шрьодер по адрес на социалдемократическия водач. От своя страна Мюнтеферинг отбеляза заслугите на канцлера към партията и Германия, като го призова да остане \"на линия\".\n\nПрочувствената церемония приключи с прожекцията на филм, в който бяха показани върховите моменти от канцлерството на Шрьодер - от прословутите думи към Хелмут Кол при приемането на властта през 1998 г. (\"благодаря, Хелмут, достатъчно е\"), през речта за реформистката програма \"Агенда 2010\", до поискания от самия него вот на доверие.\n\nНа фона на партийните конгреси и коалиционните договорки обществеността в Германия не забравя и въпроса какво ще бъде новото поприще на \"Другаря на босовете\", както пресата иронично наричаше Шрьодер. Наред със спекулациите за постове в големи международни корпорации в медиите се прокрадват и информации, че бившият канцлер по-скоро е решил да се отдаде на семейството си и да излезе от активния политически живот. Според вчерашната публикация във в. \"Билд\" пък Шрьодер избрал да се посвети на адвокатската професия, като за целта вече бил наел офис за кантората си в идеалния център на Берлин, до Бранденбургската врата. През седмицата - в столицата, а през уикендите - в родния Хановер, твърди таблоидът. Вече дори се натрупали поръчки от страната и чужбина. А за да бъде добре подготвен за новия живот в свободната икономика, Шрьодер от няколко седмици зубрил юридически английски.","summary":"Конгресът на социалдемократите изпрати ексканцлера със сълзи и прожекция на филм за него","language":"bul"}
{"url":"https://www.dw.com/bg/%D0%BD%D0%BE%D0%B2%D0%B8%D1%8F%D1%82-%D1%84%D1%80%D0%BE%D0%BD%D1%82-%D0%BD%D0%B0-%D0%B3%D0%B5%D1%88%D0%B5%D0%B2-%D0%B8-%D1%87%D0%B5%D1%80%D0%BD%D0%B8%D1%82%D0%B5-%D0%BE%D0%B1%D0%BB%D0%B0%D1%86%D0%B8-%D0%BD%D0%B0%D0%B4-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2/a-53924735","title":"Новият фронт на Гешев. И черните облаци над Бойко Борисов","date":null,"text":"Иван Гешев тържествено ни уверява, че няма да си служи с двоен аршин. Докато той бил главен прокурор, „прокуратурата нямало да прави компромиси и нямало да има недосегаеми”. Това обещание е достойно за уважение, даже за възхита, само че г-н Гешев малко е позакъснял, за да му повярваме.\n\nНима той не показа тъкмо обратното, още докато беше заместник главен прокурор? Нима още тогава не доказа на „когото трябва”, че има много енергия, ала я употребява, за да са захваща с тези политици и олигарси, които са останали в сянката на властта? Защо прокуратурата и тогава, и сега гледа като срамежлива девойка на аферата с КТБ?\n\nКога точно се пробуди прокурорският интерес?\n\nОт една страна, прокуратурата е много словоохотлива за съмненията относно търговия с влияние на президентския секретар Узунов; от държавното обвинение разпратиха до медиите „кореспонденцията” му с бизнесмена Бобоков. От друга, обществото обаче трябваше да разбере от президента Радев, че министър-председателят Борисов и финансовия министър Горанов са разпитвани.\n\nЕдва ли има някой толкова наивен, който да смята за чиста случайност това, че прокурорският интерес към президентския секретар се пробуди в момент, в който в публичното пространство изтекоха скандален запис и снимки, в които – както твърдят – главен герой бил министър-председателят Борисов. „Служителите” на Темида богоугодно пришпориха и стария шлагер за Иво Прокопиев, Трайчо Трайков и Симеон Дянков.\n\nНякой би казал, че става дума за банален опит за отклоняване на вниманието на обществото. Как? Като прокуратурата търси пожар на бул. „Дондуков” 2, или където и да е другаде, но само за този в Министерския съвет предпочита тихичко да се поокашля в пазвата си. Мълчи се също и за един списък с хора, които изглежда са недосегаеми, така да се каже богоизбрани – като например братя Домусчиеви.\n\nКогато става дума за обвиненията на странно-как-избягалия от закона олигарх Божков, в които се говори за корупция по най-високите етажи на властта, и в които са замесени имената на г-н Борисов и г-н Горанов, главният прокурор и неговите колеги показват прелюбопитна незаинтересованост, мудност и нерешителност.\n\n„Не съм чел sms-ите Горанов-Божков”, случаят се „използва от определени политически сили” – това, в продължение на немалко време, бе официалната „позиция” на Обвинител номер1.\n\nКак тогава да вярваме, че двоен стандарт няма, че законът е еднакъв за всички, а прокуратурата не изпълнява политически поръчки? Как да сме сигурни най-сетне, че г-н Борисов, сега не е разпитван под сурдинка – и то като свидетел – само от кумова срама? „Нашите търговци на влияние и корумпирани политици са по-добри от вашите” – това ли е мотото на прокуратурата?\n\nС публикуване на материали по текущи разследвания и неприключили производства, прокуратурата, както това вече стана „патент” на г-н Гешев, фактически захвърли в кофата, като ненужно юридическо „украшение”, презумпцията за невиновност. За лица, за които съдът още не се е произнесъл, които не са осъдени с влязла в сила присъда, в обществото – чрез медийните изяви на г-н Гешев и неговите подчинени – се насажда убеждението, че са нарушили закона, вменява им се вина и така, по същество, се изземва функцията на съда. Няма значение, че после обвиненията могат да бъдат опровергани – важното е определени фигури да бъдат омаскарени и ударени. Опраскани.\n\nОткриването на „пробойна” в защитния вал на президентството може да доведе до отстраняването на президентския секретар, а не е изключено да навреди и на г-н Радев. Става дума за ерозия по-скоро в рейтинга на държавния глава; нейният размер ще зависи от това какви козове държи прокуратурата и дали и как ще контрират от президентството.\n\nЧерните облаци над Борисов се сгъстяват\n\nТози „нов фронт” обаче няма да разсее черните облаци, които се сгъстяват над Министерския съвет и лично над главата на министър-председателя. Има редица заинтересувани от това г-н Борисов бавно да бъде \"сготвен\" на политическия котлон.\n\nИма два варианта, при които г-н Гешев би започнал да действа по-решително и би открил „приятелски огън”. Първият е да си „повярва” прекалено много, да се самозабрави. Тогава вероятно бързо ще му бъде припомнено, кой го е поставил начело на прокуратурата и ще му бъдат върнати „фабричните настройки”. Вторият вариант, при който г-н Гешев може да демонстрира изненадваща смелост, би настъпил, ако се разпадне задругата между ГЕРБ и ДПС.","summary":"Новият фронт на прокуратурата срещу президентския секретар Узунов няма да разсее черните облаци над министър-председателя. Има два варианта главният прокурор да демонстрира смелост. Единият би бил болезнен за него.","language":"bul"}
{"url":"https://www.dw.com/bg/%D0%B2-%D0%BF%D0%BE%D0%BB%D0%BE%D0%B2%D0%B8%D1%8F-%D0%B0%D0%BA%D1%82-%D0%B6%D0%B5%D0%BD%D0%B0%D1%82%D0%B0-%D1%81%D0%B5-%D0%BF%D0%BE%D0%BA%D0%BE%D1%80%D1%8F%D0%B2%D0%B0/a-6233623","title":"В половия акт жената се покорява?","date":null,"text":"В интервю за Дойче Веле Алис Шварцер описва феминизма така: „Феминизмът - това е да осъзнаеш, че жените у нас (а и в много други страни по света) се третират различно, в сравнение с мъжете. Че жените биват възпитавани по различен начин, че жените живеят по различен начин...”\n\nИ че жените имат различна роля в половото сношение - би добавила министърката по въпросите на семейството и жените. В едно интервю пред списание \"Шпигел\" Кристина Шрьодер коментира някои от тезите в книгите на известната германска феминистка Алис Шварцер. Според министърката, Шварцер смята, че в хетеросексуалния полов живот жената винаги е принудена да се постави в подчинено положение.\n\nСвобода има само в лесбийството?\n\nВсъщност, феминистката никога не е свеждала тезата си до такова опростяване - и не случайно отговори с остро открито писмо до министърката. Да, Алис Шварцер наистина пише, че в една хетеросексуална връзка жената често играе по-пасивната роля и е принудена да прави повече жертви. Но нелепо е да се твърди, че според нея това по природа е зададено на жените, защото при това положение от феминизма като борба за равноправие не би имало смисъл. И защото логичният извод ще бъде: след като в хетеросексуалните връзки жената е обречена на подчинение, тогава единствената й свобода е в лесбийството.\n\nНаистина, във феминизма през 70-те години (и най-вече в САЩ) има и такова течение, но Алис Шварцер не е негова последователка. Може би министърката не е чела внимателно книгите й, преди да каже: „Никой не може да ме убеди, че хомосексуалността е единственото решение на въпроса за женското неравноправие.” В интервюто пред \"Шпигел\" тя произнася същинска пледоария за правото си да бъде истинска жена, включително и да се гримира и да носи пола, като припомня, че партньорството и децата носят щастие.\n\nНо какво цели 33-годишната министърка с атаката си срещу феминистката? Нима още не е забелязала, че днес нито една жена вече не е длъжна да оправдава или да обяснява своя житейски избор? Никога досега жените на възрастта на министърката не са разполагали с толкова много възможности. Те могат както да се заселят в китна къщичка из предградията, където да се отдадат на семейството, кухнята и децата си, така и да посветят целия си живот само на професионалната кариера. И редом с това да практикуват какъвто искат секс - в подчинена или в доминираща позиция.\n\nДа си отмъстиш на природата\n\nАлис Шварцер също не е права в атаките си, защото нейната феминистка кауза до голяма степен е осъществена - доказателствата бяха изброени току-що. Днешните феминистки в Германия все още - и с основание! - се борят срещу многобройните мачовци на шефски позиции в страната и срещу неравноправното заплащане, но всъщност неравенството до голяма степен е ликвидирано. А радикалните феминистки в крайна сметка просто искат да накажат природата заради дребните физиологически различия между жените и мъжете.\n\nВ спора между министърката Кристина Шрьодер и феминистката Алис Шварцер се води и втора дискусия - също толкова противоречива, колкото тази за половия живот. Двете опонентки и в нея са еднакво прави или неправи. Става дума за тезата, че понеже в учителската професия доминират жените, момчетата-ученици биват дискриминирани и пренебрегвани - един вид, като отмъщение за хилядолетната доминация на мъжете над жените.","summary":"Невероятен секс-спор се разгоря тези дни в Германия. Става дума за словесната война между министърката по въпросите на жените и семейството Кристина Шрьодер и най-известната германска феминистка Алис Шварцер.","language":"bul"}
{"url":"https://www.dw.com/bg/%D0%BF%D1%80%D0%BE%D0%B1%D0%BB%D0%B5%D0%BC%D0%B8-%D0%BD%D0%B0-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2-%D0%B0%D1%84%D0%B3%D0%B0%D0%BD%D0%B8%D1%81%D1%82%D0%B0%D0%BD/a-2597859","title":"Проблеми на изборите в Афганистан","date":null,"text":"Според досега известните рузалтати, почти половината от афганистанските избиратели са упражнили правото си на глас. С оглед на напрегнатото положение за сигурност, това без съмнение е успех, в който едва ли са вярвали мнозина. В крайна сметка прес последните месеци се забелязваше тенденция на засилване влиянието на талибаните, ежедневно имаше атентати срещу кандидат-депутатите. Самозваните бойци на алаха положиха не малко усилия за да саботират изборите и да сплашат населението. В крайна сметка, това се оказа невъзможно. Войските на антитерористичната коалиция, ръководена от САЩ, както и мироопазващият контигент ИСАФ, и не на последно място афганистанската армия и полиция успяха да гарантират реда и сигурността на изборите, независимо, че и в самия изборен ден имаше убити и ранени. Питър Ербен – главен организатор на изборите в Афганистан е изненадан от относително мирното протичане на вчерашните парламентарни избори. Той казва:\n\n“Също както и през миналата година хората се наредиха на опашки за да дадат гласа си, и то независимо от заплахите за насилие. Мирната атмосфера в изборните секции беше направо забележителна”.\n\nВ момента се броят подадените бюлетини, които ще продължи близо месец. Очаква се, официалният резултат да бъде обявен на 22 октомври. Според шефката на мисията наблюдатели на ЕС Ема Бонино, това представлява тово предизвикателство. Ето защо:\n\n“Първата крачка вече е направена. Смятам, обаче, че преброяването на гласовете представлява ново предизвикателство. Ако всичко върхи добре, ще последва дълга фаза на спорове и оспорвания на изборните резултати. Много от кандидатите вероятно ще се опитат да постигнат ревизия на изборните резултати”.\n\nОсновен въпрос пред афганистанското правителство и международните войски в момента е, как да гарантират сигурността на изборните урни от опити за фалшификации и подмяна.В крайна сметка, на много места в страната бюлетините пътуват към преброителните центрове на гърба на магарета или камили и преминават през трудно проходими планински проходи. Това дава на противниците на демокрацията в Афганистан достатъчно възможности да надапнат конвоите и да унищожават бйлетини. Афганистанското правителство обеща, че ще направи всичко възможно за да осуети подобни опити. Министърът на вътрешните работи Али Ахмад Джалали обяви,че афганистанските и международни войски вече са взели предпазни мерки. Самите кандидати за парламента обаче изглеждат не дотам убедени в гаранциите за сигурност. Рамазан Башардост – бивш министър на планирането и перспективен кандидат за новия парламент обвинява президента Карзай за някои грешки във водената от него политика. Той казва:\n\n“Хората са разочаровани поради това, че от президентските избори преди година, животът им до момента не се е подобрил осезаемо. Президентът Карзаи не изпълни нито едно от направените обещания. Мнозина смятат, че и сегашният избор едва ли ще промени положението. Освен това предполагат, че така или иначе ще се стигне до изборни манипулации”.\n\nНезависимите афганистански наблюдатели също са изненадани от слабия интерес към изборите – например в столицата Кабул. Те смятат, че това се дължи на липсата на успехи в досегашната икономическа, образователна и социална политика на правителството. Освен това то далеч не успява да се пребори – така както беше обещало – с корупцията в държавните органи на властта. Друг фактор, който обяснява ниската избирателна активност е участието на множество бивши военни велможи и командири на талибаните в изборните листи. Голяма част от избирателите отказаха да им гласуват доверието си.","summary":"Близо 12 милиона избиратели в Афганистан бяха призовани вчера да изберат новия парламент на страната. Гласуването беше затруднено не само от логистични проблеми, но и от липсата на сигурност като цяло. Доколко успешно протекоха в крайна сметка изборите?","language":"bul"}
{"url":"https://www.dw.com/bg/%D0%B1%D0%BE%D0%B3%D0%B0%D1%82-%D0%B1%D0%B5%D0%B4%D0%B5%D0%BD/a-15866065","title":"Богат, беден | Начало | DW | 08.04.2012","date":null,"text":"Причина за липсващото досега обяснение може би е това, че учените престанаха да си поставят този въпрос. Към малцината икономисти, които не се страхуват от големите отговори, спада Дарон Аджемоглу, професор в Масачузетския технологически институт. Двамата с харвардския политолог Джеймс Робинсън развиват една извънредно интересна обща теория за причините за разпределението на бедността и богатството в света.\n\nОтносно факторите на благосъстоянието съществува почти единодушие сред специалистите. От решаващо значение е наличието на функциониращи институции - независима съдебна система, не прекалено корумпирана администрация, стабилно правителство, училища, в които децата наистина научават нещо. Така се създава атмосфера, която благоприятства натрупването на знание, капитал и граждански добродетели.\n\nЗащо обаче има страни, които в продължение на векове поддържат тази комбинация от фактори, напр. Швейцария, докато други систематично се провалят в усилията си да достигнат това равнище?\n\nСпоред Аджемоглу и Робинсън до времето на Индустриалната революция благосъстоянието между държавите е било разпределено сравнително равномерно. Или казано по друг начин - всички са били сходно бедни. Нещата започват да се променят около средата на 18 век първо в Англия, а след това и в останала Европа. Защо тъкмо Англия? - Защото там най-напред се проявяват малките институционни различия, оформили се в течение на векове - процес, който двамата автори сравняват с генните мутации в природата.\n\nПричините за пионерската роля на Англия в Индустриалната революция се коренят във вековете. Докато например във велики сили като Испания презморската търговия е била монопол на короната, то в Англия тя се е въртяла от частни търговци. Тази независима търговска прослойка натрупва постепенно огромно богатство, което й позволява да започне да финансира важни обновления като парната машина или железниците. В Испания липсва такава прослойка, а аристокрацията не е заинтересувана чрез подобни капиталовложения и иновации да застраши привилегированото си положение.\n\nМного деца в Африка и Азия имат съдбата на това момиче от Зимбабве\n\nА защо бедността в Африка е вездесъща? Авторите виждат причината в малките различия, изкристализирали по време на колонизацията: в районите с умерен климат много европейци се заселват в колониите - и се разбунтуват, когато наместниците на колониалните сили се опитват да ги експлоатират прекалено нагло. Така се раждат, например, САЩ.\n\nВ тропическите колонии обаче се установява само един малък елит от европейски заселници-колонизатори, които поробват туземното население. В тях никога не възникват независими институции, благоприятстващи постъпателното развитие на нациите. Нещата не се промениха особено и след деколонизацията: в повечето случаи белият експлоататорски елит просто бе сменен от местни чернокожи експлоататори. Разкъсването на този омагьосан кръг е трудно, но не и невъзможно - Южна Корея и Ботсвана са два примера, които ни дават Аджемоглу и Робинсън.\n\nИнтересно е също всичко онова, което двамата автори отхвърлят като причини за бездната между богати и бедни: нито раса, религия или култура, нито пък географски фактори, като достъп до море или природни богатства.\n\nМного от аргументите на двамата американски учени са известни от години. Новото е начинът, по който Аджемоглу и Робинсън са обединили идеите си в една завладяваща и като четиво обща теория за разпределението на богатството и бедността сред народите.\n\nАГ, ДПА, ШО, С. Гяуров; Редактор: Е. Лилов","summary":"Защо някои нации са така бедни, а други така богати? Кое обуславя неравномерното разпределение на благата по света? Двама американски учени се опитват да дадат отговор на този така интересен въпрос.","language":"bul"}
{"url":"https://www.dnes.bg/kino/2015/07/15/minionite-pobediha-terminatora.269996","title":"\"Миньоните\" победиха Терминатора","date":null,"text":"Малките жълти същества, които започват търсенето на злодей, на който да служат, очаквано превзеха зрителските сърца през миналия уикенд, сочат обобщените данни от киносалоните у нас. За първите три дни на екраните филмът за пътешествието на Кевин, Стюарт и Боб в търсене на нов зъл господар, е гледан от 51 274 души и има 470 906 лева от билетите им.\n\nНа втора позиция вече е \"Терминатор: Генесис\". Петият филм от поредицата за битката на човечеството срещу светът, превзет от машини, е десет дни на екраните у нас и има 42 520 зрители и 443 014 лева от билетите им.\n\nТрети по ред е \"Отвътре навън\". Анимацията за това, което се случва в съзнанието на тинейджърката Райли с нейните Радост, Страх, Бяс лют, Отврат и Тъга е вече месец на екраните у нас и има 94 219 зрители и 823 736 лева приходи от тях, пише БТА.\n\nНа четвърто място сред най-гледаните филми е \"Джурасик свят\". Триизмерният екшън за това, което се случва 22 години след първия филм на Спилбърг, в който съживените динозаври, вкарани в екзотичен зоопарк създават много проблеми, е вече месец на екраните у нас и има 127 755 зрители и 1 272 090 лева приходи от тях.\n\nПети в топ 10 е \"Професия: Стриптизьор 2\". Историята на Майк Меджик - Чанинг Тейтъм за пътя към последното му участие в стриптизьорски конкурс, заедно с героите на Амбър Хърд, Мат Боумър, Елизабет Банкс, Джо Манганиело, Джейда Пинкет Смит, Анди Макдауъл, Доналд Главър, Кевин Наш, Адам Родригес, Хавиланд Стилуел, Гейбриъл Иглесиас - има вече 13 768 зрители и 110 029 лева от билетите им за десетте дни на екраните у нас.\n\n\"Тед 2\" е на шеста позиция. Комедията с Марк Уолбърг, Джесика Барт, Аманда Сайфред за мечето Тед, известно с пиперливия си език и желанието си да бъде признато за човек, е гледана от 31 527 зрители и има 240 894 лева от билетите им.\n\n\"Шпиони\" е на седма позиция. Екшън-комедията за Сюзън Купър, която като таен агент се вихри по улиците на Будапеща, е вече месец и половина на екраните у нас. За това време филмът с Джейсън Стейтъм, Джуд Лоу, Миранда Харт, Ниа Лонг, Алисън Джани, 50 Cent, Морина Бакарин, Мелиса Маккарти е гледан от 47 379 зрители и има 383 392 лева приходи.\n\nНа осмо място е \"Сан Андреас\". Апокалиптичният екшън за земетресение, предизвикано от разлома Сан Андреас и спасяването на едно семейство и пътя му от Лос Анджелис до Сан Франциско, в който играят Дуейн Джонсън, Кайли Миноуг, Карла Гуджино, е вече почти два месеца на екраните у нас и има 81 905 зрители и 802 487 лева приходи.\n\nДевети по ред сред най-гледаните филми у нас е \"Антураж\". Създаденият по едноименният сериал на НВО филм с Кевин Конъли, Кевин Дилън, Джери Ферара и Джереми Пивън е месец на екран у нас и има 16 833 зрители и 144 989 лева от билетите им.\n\nНа десета позиция е \"Полтъргайст\". Римейкът на едноименният психотрилър от 1982 г. на Стивън Спилбърг, в който семейство губи дъщеря си, отвлечена от призрачни създания в къщата им в малко предградие и се бори за връщането й, е вече месец и половина на екраните в триизмерен формат. За това време е гледан от 11 948 зрители и има 114 128 лева от билетите им.","summary":"Ето го и българският бокс офис","language":"bul"}
{"url":"https://www.dw.com/bg/%D0%BA%D0%B0%D0%BA-%D1%81%D0%B5-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B0-%D1%84%D1%80%D0%B0%D0%BD%D0%BA%D1%84%D1%83%D1%80%D1%82%D1%81%D0%BA%D0%B8%D1%8F-%D0%BF%D0%B0%D0%BD%D0%B0%D0%B8%D1%80-%D0%BD%D0%B0-%D0%BA%D0%BD%D0%B8%D0%B3%D0%B0%D1%82%D0%B0/a-3720539","title":"Как се представи България на Франкфуртския панаир на книгата?","date":null,"text":"Франкфуртският панаир на книгата разполага с десет палати, само едната от които е с големината на Софийския панаир на книгата. Многообразието на езици и етноси е неизмеримо, щандовете се надпреварват по атрактивност и блясък, за да могат колкото се може повече хора да се спрат и да ги разгледат.\n\nПауло Куельо бе официален гост на панаира\n\nГости тази година бяха Пауло Куельо и Сесилия Ахерн\n\nЕдновременно с изложенията се организират редица четения, почти на всеки ъгъл е построена сцена, където широко или не толкова широкоизвестни автори, политици и журналисти дават интервюта пред публика или четат откъси от произведенията си. Сред по-известните имена тази година бяха Пауло Куельо, германският писател Инго Шулце, един от най-популярните актьори в Германия Марио Адорф, който от няколко години пише и книги, авторката на световния бестселър \"P.S. Обичам те\" Сесилия Ахерн и много други.\n\nСтрана-гост тази година беше Турция и почти цял един етаж беше запазен за различни турски издателства и организации. Франкфуртският панаир функционира и като място за сключване на сделки, присъстват десетки агенти, купуват се и се продават права, сключват се договори. Това е и сред основните цели на българските изложители, които се стремят да влязат в контакт с колкото се може повече чуждестранни издатели и агенции.\n\nСпоред Анна Портарска, изпълнителен директор на Асоциация Българска Книга, в това отношение панаирът протича добре:\n\nНад 46 000 души посетиха панаира в деня след откриването му\n\n\"Интересът към българския щанд е сравнително голям, имаме посещения и въпроси, както от издатели на различни страни на Европа, а и не само на Европа, така и от много литературни агенти и преводачи. Има интерес и в двете посоки, тоест както към издаване на български автори в чужбина, така и към превеждане на чужди автори в България.\"\n\nСамият щанд беше организиран добре, разположен на хубаво място, но имаше какво още да се желае, както казва и директорката на Народната Библиотека в София Боряна Христова:\n\n\"Не ви ли се струва като погледнете така, че това е един огромен щанд, 100 кв, а пък книгите като че ли са малко за този обем. Бих си позволила две препоръки: първата е, че са малко книгите, а второто е, че би следвало да има повече книги от български автори на чужди езици.\"\n\nПреди две години на панаира бяха представени тези миниатюрни издания на избрани приказки от братя Грим\n\nСпоред Жаклин Вагенщайн от издателство \"Колибри\" българският щанд се губи сред пъстротата на останалите щандове. Тя обаче отчита и добрите неща около организацията и потвърждава, че се прави всичко възможно със средствата, с които се разполага:\n\n\"Българският щанд е като всяка година. Мисля, че има какво да се желае все пак, но пък от друга страна правим това, което можем със средствата, с които разполагаме. Бих променила дизайна, не ми изпъква достатъчно сред другите щандове. Могат да се представят и доста повече издания.\"\n\nВсе пак и организатори, и изложители като цяло са доволни от интереса към българския щанд, хора се спират и разпитват, макар и повечето от тях да са по-скоро професионално заинтригувани. На въпроса вярно ли е, че издателите се интересуват повече от закупуването на права, отколкото от промовирането на българските автори, Жаклин Вагенщайн отговоря:\n\nОрганизатори и участници са доволни от представянето\n\n\"Специално съм направила брошури за Елена Алексиева, превели сме част от романа й \"Рицарят. Дяволът. Смъртта.\" и с гордост мога да кажа, че тя ще излезе във Франция в небезизвестното издателство \"Меркюр дьо Франс\", което е на близо 100 години.\"\n\nИ така, България се представи добре на тазгодишния панаир на книгата във Франкфурт. Винаги има какво да се желае, но и организатори, и участници останаха доволни от работата, която свършиха.\n\nА дано през идната година българският щанд да бъде по-богат и по-пъстър.","summary":"Тази седмица се откри Франкфуртският панаир на книгата, може би най-мащабното подобно събитие в света. Традиционно България също има щанд, на който се представят множество издателства. Панаира посети Емануил А. Видински.","language":"bul"}
{"url":"https://www.dnes.bg/index/2016/12/22/bez-budilnik-liulka-liulka-se-liulee.326370","title":"\"Без будилник\": Люлка, люлка се люлее","date":null,"text":"Тази седмица \"Без будилник\" е посветен на приближаващите празници, на желанието и радостта да подаряваме. Ще ви разкажем за семейство архитекти и техните арт проекти, чиято основна цел е да радва.\n\nПричината, за да започнем проектите си - люлки, картички, бижута, е радостта, която носят те - при деца и при възрастни, признава арх. Рени Томова пред Dnes.bg.\n\nТя и съпругът й стартират арт идеите си преди година. Тогава създават и тематична страница във Facebook. Проектът за люлките е на съпруга Иво, а идеята тръгва от рождения ден на момченцето им. За него е и първата люлка.\n\n\"Като видяхме неговата усмивка и на всички дечица, които я пробваха, решихме да зарадваме повече малчугани и да започнем да я правим. Люлките са в ограничено количество, нямаме масово производство\", разказва Рени.\n\nЛюлките се изработват за всяко дете индивидуално - родителите могат да изберат цветовете или да напишат името на детето си, или да поискат рисунки от негови любими книжки. Люлките се предпочитат за деца между 1 и 2 годинки. Конструкцията им е направена така, че е възможно най-безопасна и няма риск от преобръщане.\n\n\"Ние ги боядисваме, режем дървената част, сглобяваме. Нужни са ни около 2-3 дни, за да направим проекта, процесът за изработка е около 5 до 10 дена. Интересът от родителите е все по-голям\", допълва Рени.\n\nА първата реакция на децата, когато видят люлката, е усмивка. Другият модел е по-подходящ за окачване на дърво или висока греда. Дори възрастен може да се люлее на нея.\n\nИ двата модела могат да се превърнат в масичка - плот, в катерушка или тунелче, през което децата да се промушват. Те са направени така, че всяко дете намира своя начин за люлеене и игра с тях, разказва Рени. Докато родителите се ориентират кое как се използва и реагират по-консервативно, малчуганите вече са се наместили и са започнали играта. Всичко е съобразено с детското мислене, а цветовете са така подбрани, че веднага ги привличат.\n\nБоите, които се използват, са безвредни, екологични, люлките са в цветовете на дъгата. Досега никой родител не е пожелал да ги смени. Много често проектите за гравиране на страниците дори не се включват в цената. Целта е повече родители да могат да си ги позволяват и люлките да зарадват повече деца, признава Рени.\n\nРени и Иво са направили и столче за хранене Little chef, което е обезопасено от всички страни. Идеята е малкият шеф да се превърне в помощник в кухнята на майка си. Освен че е столче за хранене, то може да стане статив за рисуване и игра.\n\nДвамата съпрузи измислят и картички от дърво. Идеята им е да направят коледен подарък, различен от обикновената, позната картичка. Тяхната картичка се състои от отделни елементи, които могат да се отчупят, да се окачат на елхата или да се сглобят отделните части и да се използва за декорация.\n\nКартичките са изцяло с коледни мотиви – еленчета, елхички, снежинки\n\nОсвен люлките и картичките Рени и трите й сестри правят и бижута от копчета. Използваме различни материали, идеи, сами измисляме моделите, разказва Рени.\n\nВ началото трите ги правят само за близки и приятели. А многообразието е голямо - ръкавели от копчета, обеци от копчета, колиета, аксесоари за обувки, гривни, венец за коса, и всичко от копчета. Важно е да има въображение и всяко обикновено копче може да се превърне в бижу за мъж, жена или дете.\n\nСемейството има идеи за още арт проекти. Следващото, което започват, е насочено към младите дами – къща за кукли. Рени признава, че се ориентират предимно към детски проекти, защото оценяването от децата е много мощен стимул за тях.\n\n\"Децата са толкова искрени, толкова заразителни с радостта си. Всяка детска усмивка ни кара да продължаваме да правим това, което сме започнали, и да измисляме нови проекти. Тяхната радост е неизмерима с нищо\", убедена е Рени Томова.","summary":"Арх. Рени Томова: Всяка детска усмивка ни кара да продължаваме!","language":"bul"}
{"url":"https://www.dnevnik.bg/razvlechenie/2002/07/08/119539_model_na_vselenata_2002_-_mnogo_shum_za_nishto/","title":"“Модел на Вселената 2002” - много шум за нищо","date":null,"text":"Помпозно, под звука на тържествена духова музика започна българското издание на конкурса \"Модел на Вселената 2002\", което се проведе в неделя вечер в хотел \"Арбанаси палас\", Велико Търново. Очакванията бяха големи заради интензивната рекламна кампания и обещанията от екипа на \"Мегаталант\" за невиждано шоу на световно ниво. Чуждестранният опит и финансовите възможности на Дарина Павлова, съпруга на президента на \"MG корпорация\" Илия Павлов, пък предполагаха, че спектакълът ще носи блясъка и атмосферата на международните състезания. Госпожа \"Мулти\" обаче изцяло се беше доверила на старите БНТ-кадри и конкурсът върна публиката години назад. Режисьор беше Васа Ганчева, от доста време изявяваща се главно като телевизионен критик с котарака си Хо-хо. По нейните думи за шоуто директорът на националната медиа Кирил Гоцев впрегнал най-добрата техника на телевизията и обявил обща мобилизация на елитните творчески и технически сили на БНТ, които цели два дни разполагаха камери и осветление на мястото на събитието.\n\nВ журито на конкурса бяха включени разнородни личности, за които никой не е предполагал, че проявяват слабост към конкурсите за красота, но те явно разбират от всичко - зам.-министърът на културата Румен Димитров, изпълнителният директор на БНТ Нидал Алгафари, скулпторът и кавалер на орден \"Стара планина\" Вежди Рашидов, главният редактор на в. \"Монитор\" Петьо Блъсков . В комисията по вселенската красота бяха още шефът на световната верига \"Модел на Вселената \"Джон Сайн, букери от Турция, Македония и Корея.\n\nБлизкото сътрудничество на \"Мегаталант\" с БНТ беше сложило отпечатък върху естетиката на цялото шоу. Четиридесетте участнички в конкурса се появиха на сцената, облечени в стилизирани фолклорни одежди по стар обичай от школата на Хачо Бояджиев. Вероятно ги бяха инструктирали, че в погледите им трябва да се чете почит към българската традиция, но невръстните момиченца още не са били родени по времето, когато се разпадаха последните общински фолклорни състави, и трудно симулираха вдъхновение. Противно на романтично-носталгичната идея на режисьора всички девойки бяха номерирани. След опита на водещите Мария Илиева и Руши Видинлиев да превключат на закачлива вълна, настъпи най-отегчителната част - запознаването с кандидатките за титлата. Всяка една от девойките замръзваше с измъчена усмивка и притеснен поглед в прозорец на екрана, докато тече информация за мерките. Очевидно никой не беше казал на момичетата , че не позират за снимка и че когато са на 14, от тях не се очаква да докарат съблазнителен поглед.\n\nСлед още няколко тегела на красавиците по сцената, които повече приличаха на военно-строева подготовка, отколкото на парад на красотата, бяха обявени и 20-те финалистки. Всички рекламодатели си избраха свои лица - на соковете Queens това беше Диана Ангелова, на водка \"Флирт\" - Елена Маркова, на Red Bull - Елеонора Иванова, на \"Ален мак\" - Алтен Алиева, която беше избраничката и на Алтънбаш Холдинг, на Vidima - Мадена Колева, на в. \"Монитор\" - Жасмина Жекова. За втора подгласничка беше посочена Мадена Колева, а за първа - Диана Бекриева. Носителка на титлата \"Модел на Вселената 2002\" стана четиринадесетгодишната Таня Събкова. Наградата й дава право да представи страната ни на тазгодишното световно състезание \"Модел на Вселената\". Миналата година короната взе Ивайла Бакалова.\n\nБългарското издание на конкурса \"Модел на Вселената\" показа, че и с много пари, и с много телевизионна техника пак можеш да отегчиш публиката.","summary":"Старата школа на БНТ подведе Дарина Павлова","language":"bul"}
{"url":"https://www.dnes.bg/politika/2021/01/01/radev-hiliadi-zaiaviha-voliata-si-da-slojat-krai-na-lyjata-i-bezzakonieto.475110","title":"Радев: Хиляди заявиха волята си да сложат край на лъжата и беззаконието","date":null,"text":"През 2020-а животът напомни на всички нас колко струват свободата, солидарността и човещината. България и светът мъчително преосмислят заблудите от епохата на егоизма, заяви президентът Румен Радев в традиционното си новогодишно обръщение.\n\nРадев заяви, че България и светът изпращат една трудна и разломна година.\n\n\"Преживяваме пандемия, в която загубихме скъпи хора. Преминахме мъчителна адаптация към нов начин на живот – на работа, учене и общуване\", посочи той.\n\n\"Първата ми мисъл днес е към българите, които посрещат празника самотни и в недоимък, опечалени и обезверени. Към хилядите лекари, сестри и санитари, които понесоха тежестта на сполетялото ни бедствие. Към дежурните от всички служби в новогодишната нощ\", каза президентът.\n\nПо думите на Румен Радев в дни на кризи и изпитания, всеки от нас може да усети радостта от доброто, сторено на ближния. Такива периоди сполетяват всеки от нас и е важно силните да подкрепят пострадалите с разбиране и грижа, с внимание и жест, с материална и човешка съпричастност, каза президентът.\n\nВ новогодишното си обръщение държавният глава заяви, че 2020-а беше и годината на българското събуждане.\n\n\"Хиляди заявиха волята си да сложат край на лъжата, беззаконието и корупцията. Братството на почтените хора се роди на площадите. Бърка онзи, който мисли, че то е угаснало. Героите на гражданската доблест са непримиримите хора, които месеци не спират да отстояват свободата и закона по площадите, храбрите българи, които в малките градове не се уплашиха да излязат срещу местните дерибеи, студентите, които заявиха, че България трябва да бъде европейска демокрация. Онези достойни българи в институциите, в съда и в медиите, които въпреки натиска, останаха верни на принципите и истината\", каза президентът Радев.\n\nАнтимафиотският консенсус обединява милиони честни българи у нас и зад граница, а несправянето с пандемията, разорението на малкия бизнес, бедността и ширещото се безправие само потвърдиха неотложната нужда от радикална промяна, заяви президентът Радев. Посочвайки, че през 2021-ва година два пъти ще отидем на избори, Румен Радев каза, че организацията им трябва да гарантира здравето и правото на глас на всеки българин. Недопустими са каквито и да било оправдания за отлагане на машинното и дистанционното гласуване, каза президентът. Обществото ни вече се организира срещу фалшификациите на вота, посочи още той.\n\n\"Лидерство, което не само да изведе страната от дълбоката здравна, икономическа и социална криза и от пандемията на страха, но и да започне демонтажа на порочния управленски модел, да укрепи държавността и законността, да пресече кражбите, да издигне образованието, здравеопазването, науката и културата в истински приоритет, а човека – в основна ценност, да поеме смело към утрешния ден, към европейското ни бъдеще, към модернизация и ускорен растеж на икономиката и доходите, да възвърне авторитета на държавата, да защити красивата ни природа, да утвърди почтеността, знанието и компетентността в управлението на България\", посочи държавният глава.\n\nРумен Радев каза още, че в куража, волята и дружните ни усилия е ключът към успеха. \"Народът ни е надживял много изпитания. Държавата ни неведнъж е възкръсвала за нов живот. Оставили сме ярка диря в културата, науката и спорта. Неведнъж сме изумявали света с дарованията си\", посочи президентът. Той изрази увереност, че \"предстои да разгърнем съзидателната енергия, която нашият талантлив народ носи в гените и характера си\". Президентът Радев отправи пожелания за здраве и благословена година за всички българи. Пожелавам ви година, в която да имаме дързостта, вдъхновението и решимостта да сбъднем онази промяна, за която копнеят сърцата на милиони българи, каза още в новогодишното си обръщение президентът Радев.","summary":"Изминалата година ни напомнила колко струват сводотата и човечността ","language":"bul"}
{"url":"https://www.dnevnik.bg/print/arhiv_pari/1995/11/01/1382735_poveche_zlato_e_proizvedeno_v_rusiia_prez_1995_g/","title":"Повече злато е произведено в Русия през 1995 г.","date":null,"text":"злато в Русия за тази година ще възлиза на около 150 т, предаде ИТАР-ТАСС, като цитира служител на Националната комисия по благородни метали.През миналия месец предвижданията на комисията бяха за спад в добивите с около 10% до 129.3 т от миналогодишните 142.6 т.Заместник-президентът на комисията Виктор Гритсайев отбеляза на пресконференция, че в златодобива в момента се извършва основна реорганизация. Страната добива 80% от жълтия метал от златоносен пясък, а не от извличането на руди, добавя информационнатаагенция.Г-н Гритсайев заяви, че след приключването на преструктурирането на индустрията ще стартира разработването на още 20 нови находища./ПАРИ/Киномания '95Уорнър и АлександраОТ СКРОМНИЧКА фирма с едва четири заглавия през миналата година Александра изведнъж се озова сред мейджърите на кинопроката у нас. Обясне-нието? Зад гърба й застанаха задокеанските целулоидни гиганти Уорнърбрадърс, Кълъмбия и Трай стар. Тъкмо на Уорнър и Клинт Ис-тууд (продуцент, режисьор и изпълнител на главната роля) дължи появата си филмът Мостовете на Ме-дисън (един от осемте, които Александра ще покаже на Киномания '95). Тази изящна love story е пресъздадена с много човещина, топлина и чувственост. Мостовете на Медисън разказва за една любов, която трае четири дни и продължава цял живот. Великолепна партньорка на маестро Истууд е очаровател на-та Мерил Стрийп.Не по-малко трогателен разказ предлага Забранено за момчета на Хърбърт Рос. Главните героини на тази амалгама от мелодрама и комедия са черноко-жата лес-б и й к а Д ж е й н (Упи Голд-бърг), лекомислената Холи (Дрю Ба-римор) и заразената със СПИН романтичка Робин (Мери-Лу ис Паркър). Страхотно трио!Третото заглавие на Уорнър е Атентатори на Ричард Донър (Супепмен, Смъртоносно оръжие). В него Сил вестър Сталоун и Антонио Бандерас са играчи в най-опасната игра на света -играта на живот и смърт... Бандерас води смъртоносно хоро и във филма Деспе-радо на Робърт Родригес и Кълъмбия (и останалите четири заглавия са на тази студия). Този есенен хит, сни-ман в Мексико, е смес от уестърн, екшън и ме-л одра ма, сервирани под акомпанимента на мариачите (мексикански улични музиканти).А Бандерас играе с грацията на матадор, танцьор и професионален убиец. За малко се мярва като актьор и самият Куен-тин Тарантино, за да разкаже един стар, но много го-тин виц. После му пръсват черепа...Страхотии витаят както в Обичайните заподозрени на Брайън Сингър (нееднократно споменавано заглавие в нашия кинокомен-тар),така и в забавния филм на ужаса Ням свидетел на Антъни Уолър,сбрал наедно място сър Алек Гинес и княз ОлегЯнковски. Вечна дружба! В романтичнияXIX век пък ще пренесат зрителите две творби. Екранизация на едноименния класически роман от 1868 на Луиза Мей Ол кът е филмът Малки жени, в който греят Сюзън Сарандън, У и-нона Райдър и Гейбриъл Бърн. Класика (но музикална) извира и от Безсмърт-на любов, опитващ се да надникне в една от многото тайни в историята на изкуството - кому е било посветено скандалното любовно писмо на Лудвигван Бет-ховен, появило се на бял свят мал ко след смъртта на гениалния композитор...","summary":"ПРОИЗВОДСТВОТО на","language":"bul"}
{"url":"https://www.dnevnik.bg/sport/2009/11/11/814571_rafa_nadal_spasi_chetiri_machbola_i_se_izmukna_sreshtu/","title":"Рафа Надал спаси четири мачбола и се измъкна срещу Николас Алмагро в Париж","date":null,"text":"Рафа Надал измъкна мача само така, както той го умее.\n\nРафаел Надал сякаш изчерпа всичките си девет живота преди да осигури своята титанична победа над сънародника си Николас Алмагро с 3:6, 7:6 (2), 7:5 и да премине в третия кръг на турнира по тенис от сериите \"Мастърс\" в Париж с награден фонд 2.75 милиона евро.\n\n24 годишният Рафа се върна във френската столица за първи път, откакто отпадна в третия кръг на \"Ролан Гарос\" и се очакваше с лекота да приключи с победа надпреварата над номер 27 в световната ранглиста.\n\nАлмагро, който беше загубил предишните четири двубоя срещу Надал, без да е печели сет, тук той на два пъти имаше възможност да сервира за мача и пропиля пет мачбола в срещата, която продължи 3 часа и 14 минути.\n\nДокато Надал се бореше да не губи ритъм и в играта му липсваше ясна концепция, Алмагро му взе първия сет, след като постигна единствения пробив в шестия гейм.\n\nСлед размяна на ранни пробиви, във втората част Надал имаше шанс да затвори сета в деветия гейм, но го пропусна. Впоследствие Алмагро проби и сервираше за мача. Той дръпна с 40:15, но не удържа нервите си и загуби подаването си, за да се стигне до тайбрек, който Надал изцяло контролираше и спечели със 7:2 точки.\n\nВ началото на третия решаващ сет Рафа викна лекар, но бързо се върна на корта. Двамата си размениха по един пробив за 1:1, след което Алмагро поведе 3:1, но Надал отново върна пробива за 2:3 и изравни за 3:3. Алмагро проби още един път за 4:3 и спечели сервиса си като увеличи разликата на 5:3. Надал отново върна пробива и оттук нататък нещата за него се обърнаха и рязко тръгнаха нагоре.\n\nАлмагро получи схващания, толкова силни, че не можеше да се движи и никак не му беше лесно да остане на корта, за да доиграе сета, в който Надал спечели четири поредни гейма, а с това и мача.\n\nФакт е че Надал бе далеч от най-добрата си форма, но и Алмагро изпусна своя шанс да вземе победа над номер 2 в света заради появилите се схващания, след като Рафа изцеди силите му във втория сет.\n\nМастърсът в Париж е един от малкото турнири, които Рафа все още не е печелил. Той пропиля вече един шанс за титлата през 2007 г., когато на финала се остави да бъде напълно надигран от аржентинеца Давид Налбандян с 6:4, 6:0.\n\nВъпреки че последният му спечелен турнир бе в Рим, преди повече от шест месеца, Надал не крие амбициите си за следващите седмици.\n\nВ останалите мачове от втория кръг Фернандо Гонсалес (Чили) наниза 13 аса и постигна първа победа в седмото си участие в турнира след 7:5, 7:6(3) над Джон Иснър (САЩ). Квалификантът Арно Клеман (Франция) пък зарадва домакините с успех над полуфиналиста от 2006 година Томи Хаас (Германия) с 5:7, 6:3, 7:6(8) за 2 часа и 48 минути. Номер 16 в схемата Хаас пласира 16 аса и пропусна мачбол при 7:6 точки в тайбрека на третия сет, след което отпадна. Полуфиналистът от 2006 година Томи Робредо (Испания) също продължава в третия кръг след 6:4, 6:4 срещу Томаш Бердих от Чехия.","summary":"Рафаел Надал сякаш изчерпа всичките си девет живота преди да осигури титанична победа над сънародника си Николас Алмагро с 3:6, 7:6 (2), 7:5 и да премине в третия кръг на турнира по тенис от сериите \"Мастърс\" в Париж с награден фонд 2.75 милиона евро.","language":"bul"}
{"url":"https://www.dw.com/bg/%D1%81%D0%BF%D1%80%D1%8F%D0%BC%D0%BE-%D1%80%D1%83%D1%81%D0%B8%D1%8F-%D0%B5%D0%B2%D1%80%D0%BE%D0%BF%D0%B0-%D0%B4%D0%B5%D0%B9%D1%81%D1%82%D0%B2%D0%B0-%D1%81%D0%BC%D0%B5%D0%BB%D0%BE-%D0%B8-%D0%BF%D0%BE%D1%81%D1%82%D0%B8%D0%B3%D0%BD%D0%B0-%D0%BC%D0%BD%D0%BE%D0%B3%D0%BE/a-3637024","title":"Спрямо Русия Европа действа смело и постигна много","date":null,"text":"Ето основните акценти в анализа на Геро фон Рандо в \"Ди Цайт\".\n\nВ тази криза Европа действа смело и постигна много – независимо, че Русия наруши международното право и спечели териториални придобивки в Грузия. Първият успех на Европа беше споразумението между 27-те държави по общата политика към Русия. Успехи номер две и три: светкавично наложеното примирие и отказът на Москва от плановете й да свали грузинския президент; последва и споразумение с обвързващи срокове за изтеглянето на руските войски. Все дипломатически постижения, които имат стойност не само на хартия, но и на бойното поле, където се лее кръв.\n\nВ Москва Саркози беше категоричен\n\nА може би Саркози просто запълни празнината, оставена от взряната в себе си Америка? Не бива нито да подценяваме нито да надценяваме външната политика на САЩ. Нейният апарат може да реагира по всяко време. Четвъртият успех на ЕС не е толкова видим, но това не го прави по-маловажен: Европа вече се дефинира политически. Не с помощта на някакви документи, а чрез действията си. Европейците светкавично реагираха на войната в периферията си, говориха в прав текст и успяха да обезвредят бомбата. Саркози също говори в прав текст, когато му е важно. Така се случва, например, да формулира съвсем кратко дълбокия смисъл на Евросъюза: без войни! В такива моменти Европа внезапно престава да изглежда нещо абстрактно. Близостта до гражданите се създава именно чрез разбираем език. Въпреки това обаче положението си остава сложно. Сложен е, например,\n\nУкраинският президент Юшченко се надяваше на конкретна европейска перспектива за страната си\n\nбалансът между сигурност и правова държава\n\nОсвен това: ако става дума за теория, Украйна би трябвало да бъде в ЕС, така ще е справедливо. Но френската и германската външна политика предпочитат Украйна да е привилегирован съсед, а не член на ЕС. В Париж и Берлин смятат, че политиката на отзивчиво добросъседство ще помогне на Украйна да преодолее вътрешното си разделение, докато евентуалното приемане в ЕС само ще увеличи опасността от разпадане. Да, никак не беше приятно да гледаш разочарованото лице на украинския държавен глава тази седмица в Елисейския дворец. И все пак: една Европа, която си знае границите, създава повече стабилност, отколкото Европа с Украйна и Турция сред членовете си, която вбива клинове в Азия. За Европа винаги са били фатални коалицията с Русия срещу трети страни. Но и конфронтацията с Русия. Днес ЕС действа правилно. В началото на разговорите в Москва имаше момент, когато председателят на Евросъюза просто стана и заяви: „Тръгваме си. Така нищо няма да излезе.” Може да го стори единствено човек, който преди това доброволно е седнал край масата за преговори. Но това не е ясно най-вече на онези, които не проумяват\n\nЕвропа е зависима от руските енергийни доставки, но е същевременно най-важният клиент на руската икономика\n\nразликата между решителното поведение и ескалацията\n\nЕвросъюзът демонстрира – най-вече пред самия себе си – че може да действа хем твърдо, хем разумно. И доказа, че зависимостта му от Русия е само половината истина и една цяла неистина. Защото Европа е не само най-важният клиент на руската икономика, но и главният й доставчик. След един месец ще се обсъжда партньорството с Русия, но тази среща в Женева всъщност ще бъде най-вече проверка на отношението на европейците към самите себе си. Един ден някой може да каже: обстоятелствата принудиха ЕС да действа сплотено. После те така свикнаха, че това се превърна в норма. Анализира Геро фон Рандо в \"Ди Цайт\".","summary":"Големите седмичници единодушно избират за централна своя тема отношенията между ЕС и Русия и дипломатическия демарш в Москва на сегашния председател на Евросъюза, френския президент Никола Саркози.","language":"bul"}
{"url":"https://www.dnevnik.bg/sport/2018/04/12/3161434_novi_lica_sred_obichainite_zapodozreni_koi_sa/","title":"Нови лица сред обичайните заподозрени: Кои са полуфиналистите в Шампионската лига","date":null,"text":"Със спорна дузпа в добавеното време носителят на трофея \"Реал\" (Мадрид) се промъкна към полуфиналите на Шампионската лига. Кралете на футболна Европа достигнаха финалната четворка в най-силния клубен турнир за осма поредна година, а за седми път в последните осем сезона компания там ще им прави германският хегемон \"Байерн\" (Мюнхен).\n\nТози път сред обичайните заподозрени се озоваха два отбора, които не бяха спрягани сред фаворитите и доста неочаквано извървяха пътя до полуфиналите - италианският \"Рома\" и английският \"Ливърпул\".\n\n\"Вълците\" от Рим сътвориха един от най-големите подвизи в европейския футбол, след като отстраниха \"Барселона\", въпреки че загубиха първия мач с 1:4. Те стигнаха до полуфиналите за пръв път от основаването на Шампионска лига и едва за втори в историята си след 1984 г.\n\n© Reuters \"Рома\" ще е част от полуфиналите в най-силния европейски турнир за пръв път от 1984 г.\n\n\"Рома\" ще е част от полуфиналите в най-силния европейски турнир за пръв път от 1984 г.\n\nПреди 34 години \"Рома\" се класира за единствения си финал в Купата на европейските шампиони. На своя стадион \"Олимпико\" тимът от Рим отстъпва драматично битката за трофея след загуба с дузпи именно от \"Ливърпул\", за който това е четвърта от петте му европейски титли.\n\n\"Ливърпул\" ще участва в полуфиналите в Шампионската лига за пръв път от десет години насам. За последно \"мърсисайдци\" бяха част от финалната четворка през 2008 г., когато отпаднаха от \"Челси\" след загуба с 2:3 след продължения.\n\nЖребият за тазгодишните полуфинали ще се тегли в петък, 13 април. Първите мачове ще се изиграят на 24 и 25 април, а реваншите - на 1 и 2 май.\n\n\"Реал\" ще участва за 29-и път в полуфиналите на Шампионската лига или Купата на европейските шампиони. Белите са излезли победители в 15 от тези случаи, а 12 пъти са вдигали трофея. Последното им отпадане в полуфиналите беше от \"Борусия\" (Дортмунд) през 2013 г.\n\n\"Байерн\" ще изиграе своя 19-и полуфинал в най-силния клубен турнир, което му отрежда второто място във вечната класация. Баварците имат пет европейски титли и общо десет финала. Те обаче не са достигали до битката за трофея от 2013 г. През 2014, 2015 и 2016 г. \"Байерн\" неизменно беше спиран в полуфиналите от испански отбор - съответно \"Реал\", \"Барселона\" и \"Атлетико\".\n\n\"Ливърпул\" ще бъде част от полуфиналите за десети път, като само два пъти е отпадал - при първото и при последното си участие във финалната четворка. През сезон 1964-65 червените губят от бъдещия шампион \"Интер\", а преди десет години бяха елиминирани от \"Челси\".\n\n2017-18: \"Реал\", \"Байерн\", \"Ливърпул\", \"Рома\"2016-17: \"Реал\", \"Атлетико\", \"Ювентус\", \"Монако\"2015-16: \"Реал\", \"Атлетико\", \"Байерн\", \"Манчестър сити\"2014-15: \"Реал\", \"Барселона\", \"Байерн\", \"Ювентус\"2013-14: \"Реал\", \"Атлетико\", \"Байерн\", \"Челси\"2012-13: \"Реал\", \"Барселона\", \"Байерн\", \"Борусия\" (Д)2011-12: \"Реал\", \"Барселона\", \"Байерн\", \"Челси\"2010-11: \"Реал\", \"Барселона\", \"Манчестър юнайтед\", \"Шалке\"2009-10: \"Барселона\", \"Байерн\", \"Интер\", \"Лион\"2008-09: \"Барселона\", \"Манчестър юнайтед\", \"Арсенал\", \"Челси\"\n\n*с удебелен шрифт са отборите, които се класират за финала","summary":"\"Ливърпул\" и \"Рома\" неочаквано достигнаха до финалната четворка, част от която за пореден път са \"Реал\" и \"Байерн\".","language":"bul"}
{"url":"https://www.dw.com/bg/%D0%B3%D0%BB%D0%B5%D0%B4%D0%B0%D0%B9%D1%82%D0%B5-%D0%B0%D0%B2%D1%81%D1%82%D1%80%D0%B8%D1%8F-%D0%BC%D0%B8%D1%81%D0%BB%D0%B5%D1%82%D0%B5-%D0%B7%D0%B0-%D0%B5%D1%81/a-19279030","title":"Гледайте Австрия, мислете за ЕС!","date":null,"text":"Окончателните резултати от президентските избори в Австрия бяха обявени в късния следобед в понеделник: Александър Ван дер Белен, подкрепян от Зелените, получи 50,2% от гласовете, а съперникът му Норберт Хофер от дясната \"Партия на свободата\" взе 49,8%. А това означава, че проевропейският кандидат победи едва с 0,4% или 140.000 гласа преднина. Ван дер Белен, който ще встъпи в длъжност на 6-ти юли, е първият \"зелен\" президент на Австрия и всъщност първият в Европа.\n\nВ крайна сметка вотът бе решен от гласовете, подадени по пощата, които са малко повече от 700.000. Тези гласоподаватели живеят главно в градовете, те са по-млади, имат по-високо образование, пътуват повече – и логично подкрепиха проевропейския Ван дер Белен. Защото, според повечето наблюдатели, на тези избори и на фона на кризата с бежанците австрийците гласуваха наистина \"за\" и \"против\" Европейския съюз.\n\nБежанците и миграцията са двете явления, които поляризираха обществото. Гласувалите за Норберт Хофер са хора, изпитващи страх и гняв от случващото се в момента, за което те обвиняват Европа. От агресията в постингите им в интернет на човек може да му настръхне косата. Докато гласувалите за Александър Ван дер Белен смятат, че ЕС е не част от проблема, а част от решението, всъщност – най-доброто решение. Но да не си правим илюзии: Австрия е разцепена и със сигурност много ще се промени. Доказва го дори само фактът, че двете големи партии, които управляваха през последните близо 70 години – социалдемократите и консерваторите – на тези избори се провалиха с гръм и трясък.\n\nЛакмус за бъдещето на ЕС\n\nЛибералите и проевропейските сили спечелиха тези избори с микроскопична преднина. Но те се намират под огромен натиск в цяла Европа. И Австрия е нещо като \"лаборатория\" в това отношение. Защото авторитарният национализъм печели все повече привърженици в редица държави от ЕС.\n\nТози авторитарен национализъм е настроен агресивно срещу мюсюлманите, срещу хомосексуалните, срещу феминизма, срещу цялата либерална демокрация с нейните тромави механизми и мъчителни компромиси. Десни партии в различни страни са решили да съборят или изцяло да променят сегашната система и на нейно място да изградят централизирани държави, управлявани чрез референдуми и от силни президенти. Както коментира Бернд Улрих в \"Ди Цайт\", гласуването във Великобритания през юни, подемът на \"Алтернатива за Германия\", а и популистките лозунги на Доналд Тръмп в САЩ и на Владимир Путин в Русия също надуват платната им.\n\nС две думи: изборите в Австрия са изключително важни като лакмус за бъдещето на Евросъюза. Дали той ще оцелее като проект, осигуряващ мир и благоденствие, или пък ще надделее идеята за силни национални държави, управлявани авторитарно, които затварят граници и се въоръжават. Австрия с малко избра първото.","summary":"Президентските избори в Австрия бяха вот \"за\" или \"против\" ЕС. Фактът, че проевропейският кандидат Александър ван дер Белен спечели едва с 0,4% преднина буди тревога. Александър Андреев за драматичния финал на изборите.","language":"bul"}
{"url":"https://www.dnevnik.bg/bulgaria/2001/11/08/118095_sofiia_se_mobilizira_za_purviia_sniag/","title":"София се мобилизира за първия сняг","date":null,"text":"\"Готови сме за зимата и смятам, че тази година тя няма да ни изненада\", заяви в четвъртък началникът на инспектората по почистването към Столичната община Илия Велчев. Инспекторите и ръководствата на концесионерите на столичната чистота - \"Чистота\", \"Волф\" и ДИТЦ, са обсъдили подготовката и координацията на действията при зимни условия.\n\n\"Почти 100 процента сме готови да посрещнем идващата зима\", заяви в четвъртък Камелия Динева, директор по производствените въпроси на \"Чистота\" АД. Дружеството е осигурило 360 снегорини, камиони и друга механизирана техника, 25 хиляди кубически метра пясъчно-солни смески и около 5 хиляди тона луга. За почистването и опесъчаването на спирките от градския транспорт и входовете на подлезите, както и някои обществени места са ангажирани около 1500 души. \"Чистота\" се грижи за разчистването на общо 14 района на столицата, в това число и центърът на града. От миналата година в схемата за почистване освен улиците по маршрута на градския транспорт са включени и някои от малките преки, които са с обществена значимост. \"Чистота\" има възможност да събира снега от още 20-30 малки улици във всеки един от районите\", заяви Динева. Според нея отпуснатите допълнително с актуализацията на бюджета 8 милиона лева няма да стигнат на фирмите концесионерки, защото една голяма част от парите са отишли за покриване на натрупаните до този момент на годината задължения за работни заплати и доставчици. \"Допълнително гласуваните средства ще стигнат само ако зимата започне в края на декември и продължи до март\", смята още Динева. Според нея само на \"Чистота\" са нужни още около 3 милиона лева.\n\nОт \"Волф\" заявиха, че също са готови за зимния период. 150 снегорина ще разчистват улиците в 10 района в цялата югозападна част от столицата, за които се грижи дружеството. \"Осигурили сме и 22 хиляди тона сол и солни смески, както и пясък за опесъчаване\", заяви директорът на гаражите на \"Волф\" Юлиян Олимпиев. Над 500 човека са в готовност още при първия сняг да започнат да почистват и опесъчават. Фирмата ще почиства малките улици само при изрично поискване от Столичната община.\n\nКонтролът по извършването на дейността от страна на фирмите концесионерки се провежда от Столичния инспекторат. По наказателните постановления се определя и коефициентът за извършената от фирмата работа, като констатираните нарушения намаляват месечната заработка. \"Няма да има съществени промени по отношение на изготвения още от миналата година оперативен план за есенно-зимна поддръжка на столицата, заяви началникът на Столичния инспекторат Илия Велчев.\n\nСтоличният КАТ също е разработил свой план за действие при зимни условия. При снеговалеж екипи от пътни полицаи ще затварят улиците до тяхното разчистване. Процедурата ще трае няколко часа, като през този период шофьорите ще бъдат насочвани към обиколни маршрути.\n\nСпоред Динева подобни количества са били закупени през миналата година, но при по-тежка зима \"Чистота\" има готовност да купи допълнителни количества смески.\n\nНай-опасни в столицата са входът откъм Владая заради заледяванията по пътя и участъкът около Долни Богров заради гъстите мъгли.","summary":"Допълнително отпуснатите от кметството пари ще стигнат само при мека и кратка зима, смятат от \"Чистота\"","language":"bul"}
{"url":"https://www.dw.com/bg/%D0%B1%D0%B5%D0%B4%D0%B5%D0%BD-%D0%BD%D0%BE-%D1%89%D0%B0%D1%81%D1%82%D0%BB%D0%B8%D0%B2-%D0%BD%D0%B0%D1%80%D0%BE%D0%B4/a-15758280","title":"Беден, но щастлив народ","date":null,"text":"\"Финансовата криза показа, че прекалено много се осланяме на пазара. Може би затова сега се проявява такъв интерес към това, което правим в Бутан. Има по-добър, по-балансиран начин да се подхожда към нещата\", смята Карма Цитеем от така наречената комисия за \"брутното национално щастие\". Бутанци са единствените, които редом със стандартната мярка \"брутен обществен продукт\" въвеждат и своето уникално мерило на националното щастие. Какво означава все пак това?\n\n\"Тук не става въпрос за забавления и евтини дразнители. Думата е за по-дълбока форма на задоволство. Това задоволство е заложено в теб. Външните източници - спортна кола, голяма къща, красиви дрехи - са все преходни неща. Така че държавата има задължението да създаде подходящи условия за своите граждани да могат да се стремят към щастие\", обяснява Кинли Дорий от министерството на информацията.\n\nОнова, което европейците се опитват да постигнат индивидуално чрез йога и медитация, в Бутан е разпоредено така да се каже от държавата. Държавата като приносител на щастие, възможно ли е това? Кинли Дорий няма никакво съмнение: \"Нашата концепция за щастието е изградена на четири стълба. Първият е справедливото и трайно социално-икономическо развитие. Вторият е съхраняването на околната среда. Третият - съхраняването и насърчаването на нашата култура и традиция. А четвъртият стълб е доброто правителствено ръководство. Най-добрият пример в това отношение е управлението на нашите крале\".\n\nСпоред местните правителствени представители щастието на повечето бутанци се дължи и на семейната система в Бутан. Хората живеят в големи семейства, уважението към възрастните е неписан закон. \"Затова живеем и с по-малко стрес\", уверява Карма Цитеем.\n\nА какво е положението с онези, които не влизат в рамката на хетеросексуалния семеен идеал? Един млад бутанец, който отказва да каже името си, обяснява, че за хомосексуалните мъже е най-добре да заживеят като будистки монаси в манастир. Същевременно младежът смята, че ако в Бутан съществуваше открита хомосексуална сцена, местното общество щяло да я приеме, защото било достатъчно гъвкаво.\n\nБутан привлече вниманието още преди години, когато обяви война на тютюнопушенето много по-рано от останалия свят. Пушенето в Бутан не е забранено, забранена е обаче продажбата на тютюн. Което означава, че пушачите трябва сами да внасят цигарите си от чужбина на много висока цена. Страната има обаче проблеми с други пристрастяващи средства - като алкохол, марихуана и фармацевтични дроги. А и не само с тях. \"Проблемите, които имат другите страни по света, съществуват и при нас\", признава правителствен представител и дава за пример безработицата сред младежта, която възлизала на 10 процента.\n\nПътят към щастието е кратък, стига да знаеш посоката\n\nБутан е едно много консервативно общество, което се вижда и по това, че страната започна да се отваря предпазливо за туризма едва към края на миналия век. За да няма масово стичане на туристи обаче, властите облагат чуждестранния посетител с такса от 200 долара за всеки ден в хималайското кралство. Въпреки това нахлуването на модерния свят - туристите, телевизията и интернет - е неудържимо.\n\nНа пръв поглед тази малка държавица високо в Хималаите може да изглежда като от приказките. Истината е, че там хората не живеят в дворци и не се замерят с банкноти. По същество хората в Бутан са много бедни - от материална гледна точка. Изглежда обаче, че това не нарушава чувството им за щастие.\n\nАГ, ДР, КК, С. Гяуров, Редактор: М. Илчева","summary":"Те са бедни, но щастливи. Как е възможно това ли? С помощта на специална Комисия за брутно национално щастие. Става дума за малката хималайска държавица Бутан, от която биха могли да се поучат всички.","language":"bul"}
{"url":"https://www.dnevnik.bg/print/arhiv_pari/1997/02/01/1428412_bulgari_v_chujbina/","title":"БЪЛГАРИ В ЧУЖБИНА","date":null,"text":"ХРИСТО Стоичков най-вероятно няма да бъде в състава на националния отбор за контролния мач срещу гръцкия тим ПАОК (Солун), насрочен за 26 февруари. Нападателят на Барселона вече повече от месец не е играл в официален мач за своя тим, а основното изискване на селекционера Бонев към футболистите е те да са титуляри в клубовете си. Не се знае обаче дали националният треньор щеше да повика Стоичков дори той да играеше редовно в испанското първенство. Христо Бонев неколкократно намекна, че с постъпките си Любослав Пенев и Христо Стоичков сами са затворили за себе си вратата на националния тим.Йорданов пак е точен в ПортугалияС ВЕЛИКОЛЕПНО изпълнение Йвайло Йорданов вкара първия гол за своя тим Спортинг (Лисабон) в мача срещу Рио Аве (2:0). Това бе четвъртото попадение в португалското първенство на родения в Самоков български национал. Любопитно е, че четирите си гола той вкара в последните пет кръга, с което се превърна в най-силния футболист на Спортинг. Отборът заема второ място в класирането, като води с 1 точка пред третия Бенфика, където рита Илиан Илиев. На първо място с убедителна разлика Порто вече се смята за новия португалски шампион.Киряков остава още 3 години в АбърдийнБИВШИЯТ български национал Илиян Киряков иска да изпълни докрай 4-годишния си договор с шотландския тим Абърдийн. Рижият бранител подписа с клуба през лятото, по същото време отборът купи и Цанко Цветанов. Киряков, известен и с близкото си приятелство с Христо Стоичков, заяви пред български журналист, че Абърдийн не може да го продаде без неговото съгласие. Такива информации бяха тиражирани в нашата преса, но се оказа, че шотландският клуб няма намерение да се разделя с двамата българи в състава си Илиян Киряков и Цанко Цветанов. Вторият лекува лека контузия и пропусна няколко мача от първенството.Хубчев дари 800 000 лв. на сирациЗАЩИТНИКЪТ на втородивизионния немски тим Айнтрахт (Франкфурт) Петър Хубчев направи дарение от 800 000 лв. на дома за деца и юноши в Севлиево. Освен това бронзовият медалист от световното първенство САЩ 94 обещал да осигури вносни спортни екипи за футболния отбор на сирачетата. Хубчев зарадвал децата и с лакомства и шоколади. Защитникът, започнал футболния си път в отбора на Ловеч, редовно прави дарения на закъсали тимове от района. Хубчев бе сред малкото български футболисти, играли без смяна всичките 7 мача на световните финали в незабравимото американско лято.Боби Михайлов избягва операцияБОБИ Михайлов ще може да се възстанови от контузията си и без оперативна намеса, сочат последните медицински прегледи на рекордьора по участия в националния ни тим. Точно преди седмица той получи тежка травма при героичната победа на своя тим Рединг над лидера в английската първа дивизия Болтън с 3:2. Тогава противников футболист ритна жестоко Боби в коляното и той бе откаран в болница. Съществува вероятност скъсаните кръстни връзки в коляното (една от най-тежките контузии във футбола) да зараснат за около 2 месеца и Михайлов да се върне на терена до лятото. Ако се стигне до усложнения, вратарят може да се лекува и до 8 месеца.Куриозно попадение на Лечков с подметкаКуриозен гол с марка Лечков бе записан от длъжностните лица във френското първенство. В мача Марсилия - Лил (5:1) петото попадение на домакините стана с участието на българския футболист. Гравлен шутира отдалеч, Данчо подскочи да освободи път на топката, но тя се отклони от подметката му и излъга вратаря на противника. Лечков влезе като резерва 15 минути преди края на мача. Той обяви, че дори Христо Бонев да го повика в националния тим за контролата с ПАОК на 26 февруари, ще откаже поканата. По Коледа чаровният плешивец декларира отказването си от държавния тим.","summary":"Стоичков е извън състава на Бонев?","language":"bul"}
{"url":"https://www.dnevnik.bg/biznes/companii/2014/09/17/2382427_tokut_shte_poskupne_s_do_10_ot_1_oktomvri_dopulnena/","title":"Токът ще поскъпне с до 10% от 1 октомври (допълнена)","date":null,"text":"Със сигурност ще има увеличение на цената на електроенергията от 1 октомври, но то няма да е над 10 процента. Това прогнозира пред журналисти новият председател на Държавната комисия за енергийно и водно регулиране (ДКЕВР) Светла Тодорова, цитирана от БТА.\n\nНа 19 септември ще бъде приет и публикуван доклад с предложението на ДКЕВР и след това всички дружества в сектора ще могат да дадат своите аргументи за промяната на цените, посочи още тя.\n\nТодорова подчерта, че не иска да говори предварително от името на цялата комисия какво ще бъде поскъпването, но в отговор на журналистически въпрос уточни, че със сигурност повишението ще е под 10 на сто.\n\nГенерални промени в модела на ценообразуване няма да има, времето с което разполагаме, е изключително кратко, каза Тодорова. Тя отбеляза, че основната задача на ДКЕВР сега ще е да компенсира донякъде дефицитите в системата. На въпрос дали тези дефицити са натрупани при предишното ръководство на ДКЕВР, Тодорова заяви, че различни състави на ДКЕВР са правили намаления на цените на електроенергията и според нея всеки бивш ръководител на комисията е работил така, както е разбирал своите задължения.\n\nСветла Тодорова съобщи, че НЕК подава към регулаторната комисия разнопосочна информация и все още се уточнява какъв точно е размерът на дефицита вй. Според Тодорова в компанията липсва регулаторно счетоводство, което да позволи лесно проверяване на информацията, от която ДКЕВР се нуждае.\n\nВ отговорна въпрос какво ще направи ДКЕВР, за да накара НЕК да се разплаща със своите контрагенти, Тодорова каза, че повишаването на цените на електроенергията цели да бъдат намалени неразплатените от НЕК суми. За изчистване на дефицитите в системата обаче ДКЕВР ще търси и други варианти, освен повишаване на цените.\n\nОсновна причина за високите цени са дългосрочните договори с централите ТЕЦ \"AES Марица Изток 1\" и ТЕЦ \"Контур Глобал Марица Изток 3\", както и договорите за изкупуване на зелена енергия с ВЕИ производителите, каза Тодорова.\n\nПо думите й в правно отношение сключваните договори са \"железни\" и инвеститорите ще търсят своите права от държавата, ако държавата се опитва силово да им наложи намаление на цените. Затова според новия председател на ДКЕВР трябва да се водят преговори, при които НЕК и централите да са равнопоставени. Такива разговори и срещи вече се водят с AES, предстои среща на комисията с регионалния мениджър на компанията за Европа, оповести Тодорова.\n\nТодорова коментира, че трябва да се избягват и предишни грешки на регулатора спрямо ВЕИ производители. По припомни, че през 2014 г. са заведени 350 дела срещу решения на ДКЕВР и съставът на правната комисия на регулатора е ангажиран изцяло с тази тема, вместо да се посвети на регулаторни въпроси.\n\nОдитът на ВЕИ сектора, започнат от предишното ръководство на ДКЕВР, все още продължава, но е невъзможно да бъдат преразгледани всички сключени договори с ВЕИ-та, смята Тодорова.\n\nНа закрито заседание днес предстои ДКЕВР да разгледа предложението на \"Булгаргаз\" за повишаване на цената на природния газ от 1 октомври с около 10 лв. на 1000 куб. метра. Ако това се приеме, възможно е да има промяна на цените на топлинната енергия, но според мен е малко вероятно да се стигне до такова повишение, коментира Тодорова.","summary":"От 1 октомври цената на тока ще се увеличи с до 10 на сто, съобщи новият председател на Държавната комисия за енергийно и водно регулиране (ДКЕВР) Светла Тодорова, цитирана от БНР.","language":"bul"}
{"url":"https://www.dnevnik.bg/print/arhiv_pari/1997/05/01/1436067_kabinetut_zapochva_s_privatizaciiata/","title":"КАБИНЕТЪТ ЗАПОЧВА С ПРИВАТИЗАЦИЯТА","date":null,"text":"Екип на в. ПАРИПРАВИТЕЛСТВОТО на Иван Костов започна вчера работа минути след като беше одобрено в Народното събрание. 99 дни в тази зала имаше съгласие, пожелавам и вие да го постигнете, с тези думи служебеният министър-председател Стефан Софиянски се обърна към приемника си при официалното предаване на властта в заседателната зала на Министерския съвет. След като получиха доверието на парламентарното мнозинство, новите министри заедно с колегите си от служебния кабинет пеша се отправиха към сградата на Министерския съвет. Къде е народната любов, попита Иван Костов, след като не видя шпалир от граждани. Ще я получим, когато изпълним обещаното, отвърна му вицепремиерът Евгений Бакърджиев. За пръв път от 50 години насам ново правителство бе посрещнато в кулоарите на Дондуков 1 с молебен за здраве и успех. Веднага след това Стефан Софиянски въведе Иван Костов в премиерския кабинет и му връчи папка за извършеното през трите месеца.Денят на министрите започна в Народното събрание, където близо пет часа беше дебатирана четиригодишната програма за управление, предложена от премиера Иван Костов. Той прочете от парламентарната трибуна програмна декларация, в която основен приоритет е икономическата реформа. През 1997 г. бюджетът ще премахне нуждата от кредитиране от централната банка или от допълнителен нетен банков кредит през втората половина на годината, увери премиерът. До края на годината ще бъде въведена самофинансираща се схема за гарантиране на депозитите, а до края на 1998 г. банковата система ще мине изцяло в частни ръце. В средносрочна перспектива са предвижда да се премахнат ограниченията за чуждестранните инвестиции в местни банки. Тези намерения бяха приети с одобрение от всички парламентарни групи с изключение на левицата. Тя атакува намеренията за безотговорна и бърза приватизация, по думите на Румен Овчаров и социалната програма с конкретни въпроси. От Евролевицата препоръчаха кабинетът да не смята за приключен въпроса за АЕЦ Белене. Преди да положи клетва като премиер, Костов намери време да се срещне с Ахмед Доган, а ОНС подкрепи министрите му и обяви край на политическата криза в страната. Жорж Ганчев обяви от трибуната, че програмата за управление е добра и че стиска палци на кабинета. Само 54 депутати гласуваха против кабинета Костов, подкрепиха го 179. Така извън реформаторското мнозинство остана само левицата. Обратно на скептиците, президентът Петър Стоянов поздрави новите министри и попита - А какво ще стане ако кабинетът успее?Днес министрите са събират на първо редовно заседание от пет точки, всички свързани с раздържавяването. В дневния ред е и точката за приватизация до 75% от акциите на Оловно-цинков комплекс - Кърджали. Сделката беше спряна от предишното правителство, а вицепремиерът Александър Божков я даде като пример за приятелско-мениджърска приватизация.Министрите положиха клетва и минути по-късно се захванаха за работаСнимка Тони ТОНЧЕВ","summary":"На първото си заседание днес министрите ще гледат раздържавяването на ОЦК-Кърджали","language":"bul"}
{"url":"https://www.dnevnik.bg/bulgaria/2008/03/19/473219_sobstvenik_na_falirala_banka_e_obekt_na_vzriva_v/","title":"Собственик на фалирала банка e обект на взрива в Пловдив","date":null,"text":"Четириетажната кооперация на ул. \"Иван Рилски\" 52 в Пловдив, където снощи около 23,30 ч. избухна бомба, е собственост на основния акционер във фалиралата преди 9 години \"Тракия банк\" и настоящ председател на надзора на \"Пълдин холдинг\" Георги Стойчев, информира Дарикнюз.бг. Версията, че взривното устройство е насочено срещу Стойчев, измести останалите 2 – че е предназначена за адвокатска кантора в съседство или за кабинет за нетрадиционна медицина.\n\nВ момента Стойчев е изпълнителен директор и шеф на борда на \"Пълдин холдинг\", който е правоприемник на бившия приватизационен фонд \"Тракия\". Собственост на холдинга са хотел \"Банско холидей\", пазарджишката фирма за кранове \"Подемстроймаш\"/68% от акциите/, карнобатското предприятие за метален амбалаж \"Металопак\" /51%/ и Завода за шлифовъчни машини в Асеновград. Стойчев е и прокурист на \"Подемстроймаш\" и на пловдивската \"БИСС-91\". Акциите на неговия холдинг се търгуват на фондовата борса и след взрива в Пловдив се очаква срив.\n\nСтойчев заедно с Георги Трифонов и Таньо Вълев бе собственик на \"Тракия банк\", купена във фактически фалит през 1998 г. от покойния вече Емил Кюлев. Стойчев бе арестуван година по-рано по подозрения, че банката е създадена с кредитен капитал, но обвиненията паднаха в съда.\n\nГодини по-късно името му отново нашумя след оплаквания на стопани от Смолянско, че фирми, зад които стои Стойчев, са ги завлекли с пари за изкупено, но неплатено мляко. Последният скандал около настоящият шеф-надзорник на \"Пълдин холдинг\" избухна през ноември. Тогава бившите му адвокати Ангелина Димитрова и Пламен Луков обвиниха него и съдружника му Георги Трифонов, че им дължат 11 млн. лева хонорари по водени от тях дела срещу бившата вече \"ДЗИ банк\".\n\nТогава адвокатите очертаха схема, от която стана ясно, че Стойчев и Трифонов са взели два пъти пари за кухата \"Тракия банк\" - веднъж от продажбата й на Емил Кюлев и втори път – от обезщетение, което са получили от новите гръцки собственици на \"ДЗИ банк\", за да оттеглят 14 иска в съдилища, някои от които – в чужбина. Предполага се, че сумата на извънсъдебното споразумение с гърците е около 380 млн. лева, колкото е общият размер на парите, претендирани от Стойчев и съдружника му по 14-те иска, които доведоха до запор на акциите на \"ДЗИ банк\" и за малко не блокираха сделката между вдовицата на Емил Кюлев Весела и гръцката кредитна институция, припомня Дарик радио.","summary":"Четириетажната кооперация на ул. \"Иван Рилски\" 52 в Пловдив, където снощи около 23,30 ч. избухна бомба, е собственост на основния акционер във фалиралата преди 9 години \"Тракия банк\" и настоящ председател на надзора на \"Пълдин холдинг\" Георги Стойчев.","language":"bul"}
{"url":"https://www.dnevnik.bg/biznes/companii/2005/05/25/181669_popitahme_brokeri/","title":"Попитахме брокери","date":null,"text":"1. Акциите на \"Мобилтел\" се регистрираха в Централния депозитар. Смятате ли, че компанията ще спечели, ако се листва за търговия на Българската фондова борса?\n\n2. Какви са очакванията ви за движението на цените на акциите до изборите?\n\n3. Кой от двата индекса - SOFIX или BG40, дава по-ясна картина за състоянието на пазара?\n\n1. Регистрацията на капитала на \"Мобилтел\" АД в Централния депозитар не означава непременно, че собствениците на мобилния оператор имат желание или някакви планове да променят статута на компанията в публичен. Поне засега няма никакви индикации за предприети правни или фактически действия за листване на дружеството на БФБ-София. Ако говорим принципно, смятам, че както \"Мобилтел\", така и инвеститорите ще спечелят, ако компанията се търгува на борсата. Без съмнение телекомът е едно от най-стабилните и проспериращи дружества в България и затова мисля, че интерес към книжата му няма да липсва.\n\n2. Моите очаквания са за ниски обеми и хоризонтални линии на индексите. Малко е вероятно да има сериозни движения на цените, но изключения винаги има. След публикуването на консолидираните отчети на холдингите очаквам раздвижване на цените им, но предпазливостта на инвеститорите преди изборите ще намали ефекта от добрите данни, които ще видим. Освен това се очакват новини около финализирането на сделката за металургичния комбинат \"Кремиковци\", които могат да се окажат решаващи за движението на цената му.\n\n3. В момента според мен BG40 дава далеч по-вярна представа за настроенията на пазара от SOFIX. Това обаче не означава непременно, че \"добрият стар индекс\" е изпята песен. Мисля, че ако се направят някои рокади, би се получил далеч по-представителен измерител на пазарните нагласи, отколкото е SOFIX в момента.\n\n1. Преките ползи за компанията от евентуалното й листване на БФБ едва ли са толкова големи. Въпреки това компанията би получила една обективна пазарна оценка за цената на една акция на \"Мобилтел\", както и възможност за набиране на допълнителен капитал чрез БФБ. Не е изключено при евентуално увеличение на капитала в бъдеще да бъдат постигнати доста добри цени, предвид очаквания силен инвеститорски интерес към книжата на телекома.\n\n2. Не мисля, че пазарът ще регистрира значителни движения в някоя от двете посоки в близките няколко седмици. По-скоро считам, че ще продължи колебливата търговия, поне докато не се появят достатъчно ентусиазирани инвеститори, готови да купуват акции на водещите компании. Цените на по-ликвидните дружества на борсата в оставащите седмици преди изборите ще се определят преди всичко от корпоративни новини като консолидираните тримесечни отчети при холдингите и общите събрания на акционерите, които тепърва предстоят при повечето водещи компании.\n\n3. Предвид по-широката база от компании, включени в него, BG40 дава по-ясна картина за пазара, още повече че при неговото изчисление участват и холдингите, които напоследък се очертават като основен двигател на пазарните колебания. Въпреки това обаче като минус на BG40 може да се посочи неговата чувствителност към колебанията на акции с високи пазарни цени в абсолютна стойност като \"М+С Хидравлик\", \"София-БТ\", \"Благоевград-БТ\", \"Албена\" и др.\n\n1. Моето мнение е, че регистрирането на нови дружества за търговия на фондовата борса ще бъде благоприятно за всички участници на капиталовия пазар - инвеститори и емитенти. “Мобилтел” не прави изключение и също може да се възползва от възможностите, които дава фондовата борса. На фона на въведените от БНБ ограничения по отношение на кредитирането капиталовият пазар ще започне да играе все по-голяма роля за финансирането на българските публични дружества.\n\n2. Политическият фактор е много важен за чуждестранните инвеститори. За момента като че ли те заемат изчакваща позиция. Дотолкова, доколкото те имат съществено влияние върху българския капиталов пазар вероятно цените на акциите няма да се покачват, по-скоро може да се очаква слабо понижение при ниски обеми на търговия.\n\n3. При изчисляването на BG40 се взимат предвид цените на повече дружества, което само по-себе си предполага по-голяма представителност за движението на пазара. Инвеститорите отдавна са се насочили към дружества, които не бяха считани за сини чипове в момента на създаването на SOFIX.","summary":"1. Акциите на \"Мобилтел\" се регистрираха в Централния депозитар. Смятате ли, че компанията ще спечели, ако се листва за търговия на Българската фондова борса?\r\n\r\n2. Какви са очакванията ви за движението на цените на акциите до изборите?\r\n\r\n3. Кой от двата индекса - SOFIX или BG40, дава по-ясна картина за състоянието на пазара?\r\n\r\nКирил Иванов, \"Юг маркет\"\r\n\r\n1.","language":"bul"}
{"url":"https://www.dw.com/bg/%D0%B0%D1%85%D0%BC%D0%B0%D0%B4%D0%B8%D0%BD%D0%B5%D0%B4%D0%B6%D0%B0%D0%B4-%D0%B2%D0%BA%D0%B0%D1%80%D0%B0-%D0%B8%D1%80%D0%B0%D0%BD-%D0%B2-%D0%B7%D0%B0%D0%B4%D1%8A%D0%BD%D0%B5%D0%BD%D0%B0-%D1%83%D0%BB%D0%B8%D1%86%D0%B0/a-2597468","title":"Ахмадинеджад вкара Иран в задънена улица","date":null,"text":"Президентът Махмуд Ахмадинеджад бие всички останали ирански политици по умението си, да владее масите и да ги мобилизира. Рецептата му е проста: Той се представя за човек от народа и това въздуйства. И действително Ахмадинеджад произлиза от социалните низини, той и сега не води разточителен живот и се ползва със славата на некорумпиран - нещо, което го отличава от повечето останали известни политици на Иран.\n\nТъкмо тези негови качества вероятно изиграха решаваща роля за изборната победа на Ахмадинеджад в края на юни 2005 година – постигната вярно на балотаж, но затова пък с впечатляващите 61% от гласовете. Подобна разлика пред считания за фаворит Али Акбар Рафсанджани беше така изненадваща, че дори бившият председател на парламента и също кандидат за президентския пост Мехдr Каруби публично заговори за изборна измама. Тези упреци отдавна замряха и особено откак Ахмадинеджад на 3 август 2005 година пое президентския пост на Ислямската Република. Оттогава насам той непрекъснато поддържа вълненията в световната политика. Благодарение на популистки декларации, анти-израелска и анти-американска реторика и самоуверено-провокативно поведение в атомния конфликт, само за една година Ахмадинеджад успя да докара на страната си повече външнополитически проблеми отколкото всички негови предшественици взети заедно. Ахмадинеджад засили особено атаките си срещу САЩ :\n\n“Идват и обвиняват нашия народ в нарушаване на човешките права и свободи. Ако господ е пожелал, ние ще ги изправим пред съдилищата на народа. Нашият народ притежава културата на мъченичеството и саможертвата. Нашият народ има култура и цивилизованост, това е свободен и революционен народ”.\n\nИзборната победа на Ахмадинеджад от една страна се дължеше на политическата резигнация у иранците, от друга страна – на нереализираните надежди на непривилегированите за по-добро бъдеще. Ахмадинеджад, който по образование е инженер и две години преди това беше станал кмет на Техеран, им обещаваше помощ. И действително той се ангажира за това, обикновените хора по-лесно да получават евтини кредити, по-лесно да могат да закупуват жилища или да сключват здравни осигуровки. В същото време в Иран бързо стана ясно, че властта на Ахмадинеджад няма да е без проблеми. Новият президент бързо наложи доста твърда линия на поведение в атомния спор и демонстративно обявява, че страната му никога повече няма да се отказва от правото си да обогатява уран. В същото време Ахмадинеджад отвори и втори фронт на нападенията си : срещу Израел,като заяви, цитирайки революционният водач Хомейни, че Израел трябвало да бъде изтрит от географската карта на света.\n\n“Щом вие европейците казвате, че през втората световна война сте унищожили шест милиона евреи..щом наистина шест милиона евреи са били изгорени в крематориуми... и това явно е вярно, тъй като винаги го повтаряте и наказвате всекиго, който е на друго мнение. Вие осъждате даже ваши учени, които са на различно мнение. Затова ние ви питаме: Щом като наистина сте извършили това огромно престъпление – защо потиснатият палестински народ да бъде осъден да страда затова ? Щом престъплението е извършено от вас, би трябвало вие да плащате за това. Нашето предложение остава непроменено: След като сте извършили престъпление, би било редно, вие да отстъпите една част от територията на вашата страна и да я предоставите за ползване – в Европа, САЩ, Канада или Аляска – за да могат те да основат своя държава. Можете да бъдете сигурни, че иранският народ няма да има нищо против това.”\n\nЕдна година, след като Ахмадинеджад пое властта, той все още успява да събира възхищението на иранския народ. В политическо отношение обаче той вкара страната в задънена улица. Най-логичното политическо обяснение за това е следното: Ахмадинеджад се опитва да възстанови атмосферата на ранната ислямска република. Защото само в подобна самоналожена изолация е възможна трайната власт на лидери от типа на Ахмадинеджад.","summary":"Иранският президент Ахмадинеджад от една година е на власт. През цялото това време той се държа твърде некооперативно спрямо Запада. Как неговото поведение се посреща от сънародниците му – анализира Петер Филип.","language":"bul"}
{"url":"https://www.dnevnik.bg/evropa/razshiriavane/2011/04/04/1070083_hurvatskiiat_prezident_iska_predsrochni_izbori_ako/","title":"Хърватският президент иска предсрочни избори, ако преговорите с ЕС не завършат през юни","date":null,"text":"Още с встъпването си в длъжност президентът на Хърватия Иво Йосипович обяви, че основната цел по време на мандата му ще бъде присъединяване на страната му към ЕС.\n\nАко преговорите на Хърватия за членство в Европейския съюз (ЕС) не завършат през юни, както е планирано, трябва незабавно да бъдат свикани предсрочни парламентарни избори. Това заяви президентът на страната Иво Йосипович, който е член на опозиционната Социалдемократическа партия, в интервю за вестник \"Вечерни лист\", цитиран от БТА.\n\nВ такъв случай завършването на преговорите и насрочването на референдум за ЕС трябва да бъдат оставени на следващото правителство, допълни държавният глава.\n\nТой критикува правителството заради недостоверността на избирателните списъци и безредието в изборното законодателство.\n\nВъв връзка с начина на избиране на депутати от малцинствата Йосипович подчерта, че те трябва да бъдат избирани с достатъчен брой гласове, за да имат легитимност, а не \"отделни лица да влизат в парламента с 300 гласа на избиратели\".\n\nМеждувременно държавната телевизия ХРТ проведе проучване на избирателните нагласи на хърватите. Според него Хърватската демократична общност, управляващата партия в страната, е подкрепяна от едва 6.8 процента от избирателите. Това е най-малката подкрепа за политическата формация за последните 20 години.\n\nЗа опозиционната Социалдемократическа партия биха гласували 16.2 процента, а за Хърватската народна партия - 3.3 на сто от избирателите.\n\nПочти 60 на сто от анкетираните не знаят за кого биха гласували или не биха гласували за никого, ако днес в западнобалканската държава се състоят избори.\n\nХърватите имат най-голямо доверие в управителя на хърватската народна банка Желко Рохатински, когото близо 34% от участвалите в проучването виждат като бъдещ премиер. В телевизионно изявление обаче той отбеляза, че няма намерение да се занимава с политика, след като напусне поста си.\n\nНаред с това пътят на Хърватия до пълноправно членство в ЕС става все по-дълъг, изтъкна в коментар ХРТ. Вероятността преговорите за еврочленство да приключат през юни, както очакваше Загреб, все повече намалява, отбеляза хърватската държавна телевизия.\n\nКогато Унгария пое председателството на ЕС, тя твърдеше, че преговорите с Хърватия ще приключат до края на мандата й. Все по-ясно става обаче, че преговорите ще продължат и по време на полското председателство, което започва от 1 юли, коментира телевизията.\n\nЕврокомисарят за регионалната политика Йоханес Хаан каза за ХРТ, че Хърватия ще стане член на ЕС при \"следващата финансова перспектива\". Кога точно ще стане това още не е известно, макар че преговорите се приближават към края си, заяви Хан.\n\nВ усилията на Хърватия да приключи преговорите до юни тази година властите и опозицията сключиха \"примирие\", при което опозиционните партии обещаха да не настояват за предсрочни избори, докато не приключат преговорите с ЕС.\n\nЯдранка Косор пък обеща след края на юни да съобщи дата за предсрочни избори, които вероятно ще бъдат свикани до края на годината, припомня изданието.","summary":"Ако преговорите на Хърватия за членство в Европейския съюз (ЕС) не завършат през юни, както е планирано, трябва незабавно да бъдат свикани предсрочни парламентарни избори, настоя президентът на страната Иво Йосипович.","language":"bul"}
{"url":"https://www.dnevnik.bg/sviat/2003/03/04/56594_bitkata_za_irak_navliza_v_diplomaticheski_endshpil/","title":"Битката за Ирак навлиза в дипломатически ендшпил","date":null,"text":"САЩ и Великобритания са се обединили около мнението, че е безсмислено дебатът за Ирак в Съвета за сигурност да продължава след края на следващата седмица, но също толкова безсмислено е да бъде вкарвана за гласуване нова резолюция, ако предварително не е осигурена необходимата за приемането й подкрепа, писа в. \"Вашингтон пост\", като се позова на дипломатически източници. Според тях поредният доклад на оръжейните инспектори, който трябва да бъде представен от Ханс Бликс в петък, ще бъде ключов за изхода на битката за решаване на иракския проблем със сила или по мирен път. Очаква се Бликс да даде козове и на двата лагера, като заяви, че Ирак не е успял да сътрудничи напълно на оръжейните инспектори, както се иска в единодушно приетата през ноември резолюция на Съвета за сигурност, но същевременно е осъществил видим прогрес в тази посока. Той ще посочи в частност започналото ликвидиране на ракетите \"Ас Самуд\", надхвърлящи разрешения от ООН обсег.\n\nСАЩ все пак се надяват следващата седмица резолюцията да бъде вкарана в Съвета и гласувана, но някои от противниците на войната се надяват да се стигне до компромис, който да отложи военната акция, посочва Ройтерс. \"Смятаме, че не е необходимо да дискутираме тази проста и ясна резолюция\", заяви посланикът на САЩ в ООН Джон Негропонте, след като обсъди възможните дати за нейното гласуване с посланика на Гвинея Мамади Траоре, който председателства съвета през март. В резолюцията, изработена от САЩ, Великобритания и Испания, ще се посочва, че Ирак е пропуснал \"последната възможност\" да се разоръжи по мирен път и това ще отвори пътя към начало на военна кампания. Същевременно Франция, Русия, Китай и Германия настояват инспекциите да продължат още поне четири месеца.\n\nКолебаещи се членове на Съвета за сигурност като Чили, Пакистан и Мексико все още се надяват на компромис, а направеното от Канада в понеделник предложение дава възможност за постигане на такъв, посочва Ройтерс. Канадският посланик Пол Хайнбекър го представи на частна среща с представители на 10-те непостоянни членки на съвета. В него Отава предлага да се проведат \"серия тестове\" по нерешените проблеми, които вече са посочени от Бликс. Хайнбекър призова на Багдад да бъде даден краен срок до 28 март, за да се изпълни списъкът с поети ангажименти, което би било компромис между продължаването на инспекциите без краен срок и незабавна военна акция. САЩ и Великобритания обаче се надяват този списък да не стигне до съвета и обсъждането да започне от други изходни позиции, коментира Ройтерс.\n\nКанадското предложение обаче може да осигури прикритие на онези, които са поставени под силен натиск от страна на САЩ да гласуват за военно решение на иракския проблем, а не искат да го правят, тъй като общественото мнение в страните им е срещу война. Чилийският президент Рикардо Лагос например заяви: \"Чили не иска война. Ние искаме Ирак да унищожи оръжията си.\" Стратегията на Вашингтон е да си осигури необходимите за гласуване на резолюцията 9 гласа и после да чака дали Франция, Русия или Китай ще се осмелят да наложат вето. Засега администрацията на Буш не възнамерява да променя твърдия тон в текста. Франция пък се стреми САЩ да не съберат необходимата подкрепа, за да не й е налага да взема трудно решение да налага вето. Париж и Москва не изключват да предприемат подобна стъпка, докато Пекин по-скоро ще се въздържи от гласуване.","summary":"Канада направи компромисно предложение за разоръжаването на Багдад","language":"bul"}
{"url":"https://www.dw.com/bg/%D1%81%D1%83%D1%85%D0%B8%D1%8F%D1%82-%D1%80%D0%B5%D0%B6%D0%B8%D0%BC-%D0%BD%D0%B0-%D0%B5%D1%80%D0%B4%D0%BE%D0%B3%D0%B0%D0%BD/a-17710079","title":"′′Сухият режим′′ на Ердоган","date":null,"text":"Законът, ограничаващ продажбата на алкохолни напитки и забраняващ напълно тяхната реклама, беше приет още миналия септември, когато протестите в истанбулския парк \"Гези\" бяха в разгара си. Законът забранява продажбата на алкохол след 22 часа, като прави изключение единствено за продажбите в баровете и ресторантите, но пък и за тях важи забраната за рекламиране на алкохолни напитки. Сега изтича преходният период, след който търговците са длъжни да премахнат всички рекламни надписи, включително върху входните врати, витрините и чадърите пред заведенията.\n\nВ цяла Турция от мярката ще бъдат засегнати 250 хиляди магазина, е изчислил вестник \"Хюриет\". В туристическия център Анталия Сдружението на собствениците на заведения предупреди членовете си за да се придържат строго към забраната и припомни, че нарушителите могат да бъдат санкционирани с парични глоби между 1 800 и 70 хиляди евро, а при повторно нарушение глобата скача до 175 хил. евро.\n\nПредупреждението обаче далеч не е стигнало до всички търговци. Вестник \"Зюддойче цайтунг\" цитира съдържател на лавка за алкохол и цигари в истанбулския квартал \"Бейоглу\", който признава, че не знае нищо за подобни солидни глоби и дори изразява съмнение в достоверността на информацията.\n\nА друг търговец направо пита: \"Това наистина ли е прието?!\". Трети пък се жалва, че вече не може да изнася извън заведението си касите с бира, защото върху тях се вижда емблемата на съответната пивоварна. Агенция ДПА цитира търговец, който се удивлява на друга недомислица в закона: \"Лавките за продажба на бира могат да запазят името си \"Efes-Shop\", стига в тях да няма реклами на едноименната марка бира\", казва той и добавя категорично: \"Доста глупав закон!\".\n\nТурция не е сред страните с голяма консумация на алкохол, но дали новият закон ще я намали?\n\nПравителството на турския премиер Реджеп Тайип Ердоган обяви, че е загрижено за здравето на нацията, макар в мюсюлманска Турция да се консумира далеч по-малко алкохол, отколкото в западните страни. Критиците на правителството виждат в това още едно доказателство за пълзящата ислямизация на Турция, пише ДПА. Привържениците на ограничителния режим пък посочват, че и в западните страни важат строги правила за продажбата и рекламирането на алкохолни напитки.\n\nВ тази връзка турският премиер призова сънародниците си да заменят алкохола с айрян. Строго спазващият мюсюлманските обичаи Едоган дори си позволи да нарече \"пияници\" хората, които пият ракия (турската национална алкохолна напитка Raki). С това той си навлече гнева на противниците си, посочва \"Зюддойче Цайтунг\".\n\nСамо на четири места в Корана се говори за \"опияняващите напитки\", които \"замъгляват съзнанието\", припомня по този повод германската католическа информационна агенция KNA. В пета сура, стихове 90 и 91 консумацията на вино е наречена \"ужасяващо дяволско дело\". Въпреки това малцина турски мюсюлмани са се отказвали напълно от алкохола, показва изследване на берлинския експерт по Ориента Малте Фурман. Точно обратното: в средата на 19 век в Истанбул се появяват много големи пивоварни и заведения, в които се предлага алкохол. \"Отношението към алкохола винаги се е движело между толерантността и пълното отрицание\", казва Фурман. В Османската империя след стриктните забрани често са следвали либерални фази. Можем само да гадаем какво ще последва след \"сухия период на Ердоган\".","summary":"Магазинчетата за бира, известни като Еfes-Shop, няма нужда да се преименуват, но собствениците им са длъжни да заличат рекламния символ на пивоварната Efes. В Турция влезе в сила пълна забрана да се рекламира алкохол.","language":"bul"}
{"url":"https://www.dnes.bg/politika/2017/11/27/v-kipyr-radev-blagodari-za-otlichnite-usloviia-za-jivot-na-bylgarskata-obshtnost.360540","title":"В Кипър Радев благодари за отличните условия за живот на българската общност","date":null,"text":"Отличният политически диалог между България и Кипър е естествено продължение на дългогодишните културни и исторически връзки и на споделените ценности на държавите членки на ЕС. Това заяви държавният глава Румен Радев на съвместна пресконференция с президента на Република Кипър Никос Анастасиадис. Българският държавен глава е официално посещение в страната по покана на кипърския си колега. По време на посещението на президента в Кипър между двете страни бяха подписани Меморандум за сътрудничество в областта на корабоплаването и тригодишна Програма за сътрудничество в областта на културата, образованието и науката за периода 2018-2021 г. от заместник-министъра на външните работи на България Емилия Кралева и министъра на земеделието, развитието на селските райони и околната среда Никос Кугиялис, съобщи пресцентърът на държавния глава. Румен Радев запозна Никос Анастасиадис с приоритетите на България в рамките на предстоящото Председателство на Съвета на Европейския съюз през 2018 г.\n\n“Уверен съм, че приоритетите на България са общи и за двете страни. Намирането на консенсус в динамичното време, в което живеем, е важно, за да бъде Европейският съюз единен и силен”, каза българският президент и благодари за готовността, с която институциите на Кипър споделиха опита си от успешното европейско председателство през 2012 г. Насърчаването на конкурентоспособността на отделните европейски държави и на Европейския съюз е възможно да бъде постигнато само чрез утвърждаването на Кохезионната политика като фактор за икономически растеж, подчертаха двамата президенти.\n\n“Ние трябва да отстояваме Кохезионната политика, защото в Европа може да има прогрес, само когато споделяме обща цел за изравняване на стандарта на живот и за условията на труд за всички граждани”, заяви още Румен Радев. Българският президент призова за нови мерки в подкрепа на бизнеса, които да насърчат двустранния икономически обмен, който през 2015 г. достига 200 млн. лева. Никос Анастасиадис оцени от своя страна високо и приноса, който българската общност в Кипър има за икономическото развитие на страната. Президентът Радев изрази признателността на страната ни за създадените от Република Кипър отлични условия за живот, труд и образование за многобройната българска общност на острова.\n\n“България е признателна за това, че в Кипър вече са създадени над десет български съботно-неделни училища, а религиозните права на българската общност са уважавани и защитени”, заяви държавният глава и подчерта, че страната ни ще работи за повишаване на качеството на образованието, което улеснява професионалната реализация на големия брой кипърски студенти, обучаващи се в български университети. Румен Радев и Никос Анастасиадис бяха единодушни, че проектите за диверсификация на източниците и маршрутите за пренос на енергийни ресурси за нашия регион са в интерес на сигурността и развитието и изискват обединените усилия на всички държави от Югоизточна Европа. Президентът Никос Анастасиадис изрази увереност, че България ще бъде достоен ръководител на дискусиите по време на нашето председателство на Съвета на ЕС и пожела успех на страната ни.\n\n“България и Кипър изразиха вярата си в Обединена Европа, основана на изконните принципи на демокрацията и сътрудничеството. Двете страни споделят общи позиции по ключови въпроси, между които енергетиката, миграцията и политиките за стимулиране на икономическия растеж“, потвърди Никос Анастасиадис.\n\nТой добави, че България има подкрепата на Кипър за създаване на добросъседски отношения и разширяване на сътрудничеството със страните от Западните Балкани. „Изразявам дълбоката благодарност и високата оценка на целия кипърски народ за дейната подкрепа на България по отношение на Кипърския въпрос”, заяви кипърският президент. По време на срещата Румен Радев изрази подкрепата си за усилията на Кипър за укрепване на мира, стабилността и сътрудничеството в регионите на Източното Средиземноморие, Близкия изток и Северна Африка в рамките на различните формати за политически диалог.","summary":"България и Кипър споделят общи позиции по енергетиката, миграцията ","language":"bul"}
{"url":"https://www.dnes.bg/politika/2013/06/01/zlatanova-slujbite-za-sigurnost-sa-ogolen-nerv-v-obshtestvoto-ni.189615","title":"Златанова: Службите за сигурност са оголен нерв в обществото ни","date":null,"text":"През последните години сферата на вътрешните работи и службите за сигурност е оголен нерв в обществото ни. Очевидно е, че са необходими промени в тази сфера. Така Зинаида Златанова, заместник министър председател и министър на правосъдието, коментира по Дарик решението на депутатите Главната дирекция за борба с организираната престъпност да премине към ДАНС.\n\nТя обаче отказа да коментира в подробности темата и заяви, че министърът на вътрешните работи е по-подходящ събеседник за въпроси в тази сфера.\n\nВчера депутатите приеха на първо четене в парламента промените в закона за ДАНС, които предвиждат ГДБОП да премине към агенцията за Национална сигурност.\n\nИзмененията, внесени от БСП и ДПС, възстановяват разследващите функции на агенцията. Сред идеите е още председателят на ДАНС да бъде избиран от парламента по предложение на министър-председателя. Ако промените бъдат окончателно приети в този вариант, на практика се възстановяват първоначалните функции на агенцията, които й бяха иззети през 2009 г.\n\nНа въпрос под чие управление трябва да отиде подслушването, Златанова заяви: „Аз бих искала да си съставя мнение въз основа на това какво кажат специалистите, експертите, и хората, които би трябвало да знаят как това е уредено в други държави. В интерес на истината аз не знам, защото това не е било сфера на моята дейност до преди три дни”.\n\n„Аз съм отговорен човек. Знам, че в секторите, в които съм натоварена да работя, България има много ясен коловоз и много ясни параметри, по които се работи. Имаме ясна пътна карта какво правим месец по месец в правосъдие и вътрешни работи. И в областта на еврофондовете, и в правосъдие и вътрешни работи моментът е много важен. Това, което направим, ще предопредели много неща за България. Ще е безотговорно да отсъствам от тези процеси в този момент”, заяви още Златанова.\n\nЗинаида Златанова съобщи още, че ще оцени каква работа е свършена в Центъра за превенция и противодействие на организираната престъпност (БОРКОР) и колко струва тя на държавата. „Борбата с корупцията не е задача само на една институция. Ще погледна точно каква работа е свършена от БОРКОР във връзка с цената на работата й заради ограничените средства. На базата на това ще огледаме много добре ресурсите, с които разполагаме, и как да ги използваме, така че институциите да функционират, което ни е абсолютно нужно”, заяви Златанова.\n\nЗапитана дали ще предложи промени в конституцията, каквито искания имаше от страна на протестиращите, тя отговори, че това не е непосредствен спешен приоритет на кабинета. „Промени в конституцията е редно да се направят след спокоен анализ с академичните среди и в политическата система, за да се отговори на въпросите дали, как и кога”, каза тя.\n\nПравосъдният министър обаче потвърди, че сред приоритетите е изработката на новия Наказателен кодекс, подготвян от работна група, инициирана от министър Диана Ковачева от правителството на ГЕРБ. Златанова посочи, че една от първите й задачи ще е да се срещне с експертите, които работят по текстовете. „Засега не виждам причини да се подготвят промени в Изборния кодекс, още повече, че това винаги е било дело на самия парламент”, изтъкна Златанова.\n\nЗлатанова избегна да даде мнение за законодателните инициативи на депутатите за наказателна отговорност на нападатели срещу лекари и учители, за отмяната на пълната забрана на пушене в обществени места и за бъдещето на АЕЦ „Белене”. По първите две теми тя посочи, че са инициатива на парламента, а за атомната енергетика изтъкна, че има по-компетентни експерти от нея. „Като гражданин смятам, че по-важно е да изпълняваме правилата, когато са веднъж установени, а не да влизаме в дискусия дали ни харесват или не”, посочи тя.","summary":"За подслушването: \"Не знам, това не е било сфера на моята дейност\"","language":"bul"}
{"url":"https://www.dw.com/bg/%D1%82%D0%BE%D0%BD%D0%B8-%D0%B1%D0%BB%D0%B5%D1%8A%D1%80-%D0%B8-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%8F-%D0%BF%D0%B5%D1%87%D0%B0%D1%82/a-2593231","title":"Тони Блеър и британския печат","date":null,"text":"За Тони Блеър е все едно дали наистина Дейли Телеграф ще падне в лапите на концерна Шпрингер или пък някой друг ще спечели надбягването. Най-тиражираният вестник в страната, пускан ежедневно в 870 хиляди екземпляра няма да промени курса си. Архи-консервативният, евроскептичния вестник наричан Ториграф и в най-трудния период не се отказа от поддръжката си за консерваторите. За такава безусловна медийна подкрепа Тони Блеър може само да мечтае.\n\nЛейбъристката партия постоянно трябва да се бори с един предимно враждебен печат. През 70-те и 80-те години партията даде на противниците си достатъчно муниции да превърнат в трайна тема нейната вътрешна разпокъсаност. Новите лейбъристи обаче си направиха съответни изводи. В опозиция те положиха усилия за идеално сплотяване на редиците, веднъж след като дойдоха на власт те се опитаха да държат в шах медийното чудовище с една модерна стратегия. Успехът обаче беше по-скоро скромен.\n\nВъв всеки случай Новата лейбъристка партия никога не проявяше колебливост, когато ставаше дума за потенциални публицистични съюзници. Затова Тони Блеър не само че поддържаше контакта с Рупърт Мърдок и важният съветник на магната Ървин Стелзър често се появяваше на Даунинг стрийт. Премиерът покани дори на чай и спорна личност като Ричард Дезмънд след като издателят сигнализира промяна на курса в полза на лейбъристката партия. Дотогава Дезмънд беше известен само като издател на различни секс- и порно-списания.\n\nВнезапно обаче Дезмънд направи остра промяна на курса. Неговите вестници Сънди Експрес, Дейли Експрес и таблоида Дейли Стар, във всеки случай с общ тираж 900 хиляди бройки, вбъдеще ще подкрепят само торите. Издателят обяви, че лейбъристите са се провалили по всички линий и преди всичко допускат прилив на имигранти в страната.\n\nЛейбъристите могат да преглътнат загубата на Дейли Експрес, но и иначе нещата не изглеждат розово. Броят на дружелюбно настроените към правителството вестници в течение на 7-те години на управление трагично се стопи. В това отношение роля играе естественото износване на едно правителство, както и тенденцията на печата към сензации и скандали за да си увеличава тиража. Също и курса на Блеър формулиран като извън левицата и извън десницата допринесе за помрачаване на атмосферата в медиите.\n\nТака останаха твърде малко вестници, които не са отписали Блеър като Дейли Мирър, Файнаншъл Таймз и вестниците на групата на Мърдок. Таймз се отнася справедливо към правителството, но Сънди Таймз в повечето случаи е враждебно настроен, докато масово тиражираният Сън се бори срещу европейския курс на Блеър и все по-остро критикува и вътрешната политика, въпреки това хвали начина по който лейбъристите управляват икономиката. Войната в Ирак увеличи трудностите на Блеър. Гардиън и Индипендънт също така оживено създаваха настроения против него, както и Дейли Мирър. Положителните оценки на тези вестници за правителството отстъпват пред съпротивата срещу външната му политика. За разлика Мърдок оповести, че няма да забрави смелата политика на Тони Блеър по отношение на Ирак. Това обаче не бива да се тълкува като гаранция за изборите..\n\nНа лейбъристите им остава една утеха - вестниците сами не могат да променят отношението на избирателите. Само когато те създават настроения дълго време имат известно влияние. Освен това въпреки барабанният огън в печата през последните 12 месеца лейбъристите все още водят в допитванията, преди всичко поради доброто икономическо положение.","summary":"В печата на британския премиер Тони Блеър му остават все по-малко приятели. Дори и негови съюзници са обладани от съмнения. В тази връзка ФАЦ публикува статията под надслов Ту наляво, ту надясно, която ви предлагаме да чуете с известни съкращения:","language":"bul"}
{"url":"https://www.dnes.bg/obshtestvo/2017/03/01/sled-incidenta-s-djakuzito-tyrsi-li-niakoi-vinovni.333486","title":"След инцидента с джакузито: Търси ли някой виновни?","date":null,"text":"Момиченце трети ден се бори за живота си след като ползва хотелско джакузи, но все още не е ясно кой е органът в държавата, който трябва да контролира и предотвратява подобни инциденти.\n\nОт неправителствената Национална асоциация за защита на потребителите (НАЗП) посочват като отговорник за това държавната Комисия за защита на потребителите.\n\nТрагедията в хотел в \"Златни пясъци\" стана на 25 февруари. Момиченцето било заедно с майка си и баба си, всички от Великобритания, в СПА центъра на хотела, когато помпата на джакузито го засмукала. Детето прежиява няколко операции в болница \"Света Анна\" и все още има опасност за живота му.\n\n\"Според Закона за туризма основен контролен орган в този бранш е КЗП. В нашето законодателство е въведена директива за обща безопасност, която покрива всички пазарни сектори, в които няма специално законодателство. Тази директива е изцяло в компетенцията на КЗП\", обявиха от НАЗП.\n\nОт Асоциацията напомнят, че законът въвежда изискване услугата, която се предлага, включително и в туризма, да е безопасна. Те са категорични, че в такъв случай трябва да се укаже кои са рисковите групи за дадена услуга – деца, възрастни хора, бременни и кърмещи жени.\n\n\"Инцидентът показва, че има опасни услуги, които се предлагат на пазара. А контролният орган – КЗП се скри\", пишат от НАЗП.\n\nОттам напомнят, че КЗП продължава да мълчи и по множеството сигнали на потребители за опасни детски площадки, които самата Асоциация е подавала.\n\nНАЗП е констатирала много нарушения по Закона за туризма.\n\n\"Наши проверки в офиси на туроператорски фирми показват, че често служителите им предоставят брошури, които съдържат подвеждаща или невярна информация\", пишат от неправителствената организация.\n\nНай-честите проблеми са с вида и категоризацията на хотели и други туристически обекти.\n\n\"Например от посетени няколко интернет сайта на туроператори се констатира, че се предлагат СПА-комплекси, които не са категоризирани, а се обявяват с по 3 или 4 звезди. Най-честите отклонения в сайтовете, са свързани с категорията на хотела, в който се предлагат нощувки\", информират от Асоциацията.\n\nЕкспертите й признават, че са притеснени за състоянието на туристическия пазар от информацията, която получават. \"Още повече, че самият контролен орган – КЗП, посочва в отчетния си доклад за миналата година, че има 63 процента присъствие на нелоялна търговска практика в туризма\", допълват от НАЗП.\n\nСпоред организацията българският потребител е информиран със заблуждаваща информация. Дори да иска да предяви рекламация, механизмите за това не функционират. Търговците не действат честно, а в много случаи си служат с измама, допълват от НАЗП.\n\nТе са категорични,че това е традиционна практика не само в туризма.\n\nПроверки в случайно избрани търговски обекти показвала, че в 80% от случаите има нарушения. Те се състоят в липсващи етикети на стоки или непълна информация на тези, които ги има. В други случаи стоки от внос, имат стикери на български език, който укрива съществени характеристики на продукта, дадени от производителя.\n\nВ по-големи търговски обекти се констатира, че стоки в търговската зала са с обявена една цена, а на касата се маркират на по-висока, са установили проверките на НАЗП.\n\nПри проверка в борса за автомобили втора употреба пък се оказва, че при почти всяка кола, прегледана от нас, има посочени характеристики с невярно съдържание. Такива са датата на първа регистрация на автомобила, максималната мощност, пробегът, разходът на гориво и др.","summary":"НАЗП: Състоянието на туристическия ни пазар е притеснително","language":"bul"}
{"url":"https://www.dw.com/bg/%D0%B8%D0%BC%D0%B0-%D0%BB%D0%B8-%D0%B1%D1%8A%D0%B4%D0%B5%D1%89%D0%B5-%D1%82%D0%B0%D0%B7%D0%B8-%D0%B4%D1%8A%D1%80%D0%B6%D0%B0%D0%B2%D0%B0/a-15578427","title":"Има ли бъдеще тази държава?","date":null,"text":"Първата конференция за Афганистан, състояла се през 2001 в Петерсберг край Бон, имаше основополагащо значение. Под масирания международен натиск представителите на различни обществени групировки се споразумяха за създаването на една нова, демократична държава. Тъй нареченото споразумение от Петерсберг трябваше да отвори вратата към едно ново бъдеще.\n\nТалибаните - по-силни от когато и да било\n\nПланът за новото начало предвиждаше демократична конституция и провеждането на парламентарни и президентски избори, а международната общност се ангажира да окаже огромна военна и финансова помощ на новата афганистанска държава. Решенията бяха осъществени стъпка по стъпка - стабилност и възход обаче все още няма в Афганистан. На този фон днес в Бон се открива втората афганистанска конференция, на която представителите на 85 страни и 16 организации се очаква да потвърдят продължаването на помощта си.\n\nСпоред афганистанския публицист Сайфудин Сайхон основна грешка бе предоставянето на прекалено широко поле за действие на различните военни групировки: \"С благословията на международната общност те си поделиха афганистанската държава\". Днес ежедневието в Афганистан е белязано от война, бедност, трафик на наркотици и корупция. Чуждестранните войски и афганистанската полиция и армия не са в състояние да осигурят мир; талибаните са по-силни от когато и да било преди.\n\nСпоред политолога Йохен Хиплер от университета в Дуисбург: \"Липсваше истинска концепция. Бяха изредени сума ти смислени неща, но без да бъдат навързани в целенасочена стратегия. Подобна стратегия съществува в зачатък едва от една година насам.\"\n\nСамо че това, което сега се нарича стратегия, в действителност е сценарий за изтегляне. Предвижда се след изтеглянето на чуждестранните войски, от 2014 афганистанското правителство само да поеме отговорността за сигурността.\n\nТънките сметки на президента Карзай\n\nПублицистът Сайхон подчертава впрочем, че има и положителни развития: \"Афганистан постигна значителен напредък в областта на телекомуникациите, образованието и инфраструктурата\". Съществува също свобода на печата. Но Сайхон изтъква, че без масирана чуждестранна помощ никой бранш в Афганистан не може да просъществува.\n\nВ самото навечерие на днешната конференция, в. \"Билд\" информира, позовавайки се на германското разузнаване, че афганистанският президент Карзай планирал промяна на конституцията, за да си осигури трети мандат след 2014 година. Той бил започнал вече сондажи с видни афганистански политици. Това ще бъде несъмнено още една тема в дневния ред на бонската конференция.\n\nАвтор: Р. Шамел, С. Гяуров","summary":"Преди 10 години в бившата германска столица Бон бе оповестено началото на нова ера в Афганистан. След прогонването на талибаните в страната трябваше да се възцарят мир и демокрация. Това ли се случи? Или точно обратното?","language":"bul"}
{"url":"https://www.dnevnik.bg/print/arhiv_za_grada/2008/08/17/537288_ot_muzeia_na_sofiia_vuzstanoviavat_po_snimki_ot/","title":"От Музея на София възстановяват по снимки от интернет мерцедес от 1905 г.","date":null,"text":"По снимка от Интернет реставратори от Музея на София най-после са успели да възстановят фаровете на автомобил, участвал в състезание през 1905 г. от Мюнхен до Берлин и спечелил второ място. До този момент те не са имали данни как са изглеждали фаровете и как са били захванати на този модел \"Мерцедес\". Тапицерията му е беше в много лошо състояние и е сменена, но оттук нататък предстои сложна реставрация на униката, каза пред \"За града\" Марияна Маринова, директор на Музея на София.\n\nМерцедесът е бил притежание на двореца от 1906 г. Цар Фердинанд е бил запален по автомобилите, купува го от барон Ладенбург и взема и шофьора му, разказват реставраторите. Автомобилът е един от 11-те експоната на общинското предприятие \"Стара София\", чието преместване без знанието на музея от гараж на националната служба за охрана предизвика скандал миналото лято. Сега тези експонати се съхраняват на сигурно място и много добре - в ДАНС, и няма опасност да бъдат открадни, коментира Маринова.\n\nВ момента три от антиките се реставрират и ще бъдат изложени при откриването на музея догодина, когато той най-после ще се настани в своя сграда - в западното крило на Централната минерална баня.\n\nРеставраторите паботят по златна каляска от края на 18-и век, стил Луи XVI. Известно е, че тя е била на Мария Антоанета. Френският двор я подарява за сватбата на княз Фердинанд, така тя се озовава в София през 1893 г., разказва Маринова. Изминала е единствено разстоянието от Централна гара по днешния бул. \"Мария Луиза\" до двореца. След това каляската се е съхранявала в царския щал като музеен експонат. Има запазени 6 интересни макета - чучела на коне, които ще бъдат също възстановени.\n\nРеставрацията на каляската започва през 1990 г. Тя е много сложен експонат с доста проблеми по ходовата част, имало е пукнатини, които са били остранени после пак са се появили. Възстановено е оригиналното кристално стъкло, пердетата са били съвсем изтънели, лъснат е и гербът. В момента се възстановява златното й покритие, след това ще се сменят всички дървени, тъканни и сърмени елементи, уточни Борис Чилев, директор на \"Стара София\".\n\nВ музея каляската ще бъде настанена в специална зала, дълга 14 метра и широка 10. Посетителите ще могат да научат доста за царския щал – службата, която се грижела за конете на двореца, поддръжката на каляските, седлата и украсата по конете за различни парадни случаи. Фердинанд е имал голяма колекция от седла и оръжия, част от които се съхраняват сега в музея на Стара Загора. Царят е притежавал 14 каляски и файтони. Всички те плюс конници от лейбгвардията често се е движели в колона.\n\nВ началото на 20-и век вече има и царски гараж за автомобили. Той бил и музей, който съхранява цялата история на владетелските коли от Освбождението до 1944 г. - ландото на Алеко Богориди, губернатора на Източна Румелия, \"Пакард\" на княз Кирил и още ценни стари автомобили. Щалът и автомобилната служба са се намирали на бул. \"Дондуков\".\n\nТретият експонат, който се реставрира в момента, е 3-метрово позлатено бюро, подарено на цар Фердинанд от Бисмарк.\n\nОт музея се надяват, че софиянци най-после ще имат шанс да видят всички по-любопитни експонати. Д края на 2009 г. той трябва да се нанесе в Централната минерална баня. В момента се подготвя тръжната документация за строител, който за година-година и половина трябва да завърши тази част от сградата, която е определена за Музея на София.","summary":"По снимка от Интернет реставратори от Музея на София най-после са успели да възстановят фаровете на автомобил, участвал в състезание през 1905 г. от Мюнхен до Берлин и спечелил второ място. До този момент те не са имали данни как са изглеждали фаровете и как са били захванати на този модел &quot;Мерцедес&quot;. Тапицерията му е беше в много лошо състояние и е сменена, но оттук нататък предстои сложна реставрация на униката, каза пред &quot;За града&quot; Марияна Маринова, директор на Музея на София.","language":"bul"}
{"url":"https://www.dw.com/bg/%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D0%B5%D0%B4%D0%B8%D0%BD-%D0%BD%D0%B5%D0%BE%D0%B1%D0%B8%D0%BA%D0%BD%D0%BE%D0%B2%D0%B5%D0%BD-%D0%B2%D1%8A%D0%B7%D1%85%D0%BE%D0%B4-%D0%BD%D0%BE%D1%80%D0%B2%D0%B5%D0%B3%D0%B8%D1%8F-%D0%B8%D0%B7%D0%B1%D1%80%D0%B0-%D0%BC%D1%8E%D1%81%D1%8E%D0%BB%D0%BC%D0%B0%D0%BD%D0%B8%D0%BD-%D0%B7%D0%B0-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D0%BA%D1%83%D0%BB%D1%82%D1%83%D1%80%D0%B0%D1%82%D0%B0/a-52380745","title":"Историята на един необикновен възход: Норвегия избра мюсюлманин за министър на културата","date":null,"text":"Когато Абид Раджа бил още малко момче, в къщата на родителите му имало една-единствена книга: Коранът. И така, докато един ден момчето не прекрачило прага на една библиотека в Осло, която разкрила пред него изцяло нов свят. Вече като младеж Раджа четял романите на норвежко-уелския писател Роалд Дал, както и юридически текстове. Записал да следва право, преборил се за стипендия в Оксфорд и след дипломирането си станал адвокат. На 24 януари 2020 година неговата кариера достига нов връх: на този ден синът на пакистански имигранти в Норвегия става вторият в историята на тази страна министър-мюсюлманин.\n\nАбид Раджа зае едно от овакантените места в кабинета, след като дясната Партия на прогреса напусна управляващата коалиция и министър-председателката Ерна Солберг се оказа начело на правителство на малцинството. Ремонтът на кабинета дойде в тежки времена за кабинета, чиято популярност спадна значително заради отношението му към норвежките граждани, заминали да се сражават за „Ислямска държава“. Досега правителството разрешаваше само на непридружавани деца с норвежки паспорт да се завръщат в страната, но миналия месец от Осло признаха, че са разрешили в Норвегия да се завърне и една 29-годишна майка с двете си деца. Едното от тях се нуждаело от спешна лекарска помощ. Говори се, че именно Абид Раджа се е застъпил да бъде оказана помощ на майката и децата.\n\nПред ДВ журналистът Томас Спенс определя 44-годишния политик като човек с впечатляващ характер и много интересна лична история. Абид Раджа е израснал в бедно семейство с още трима братя и сестри. Бащата - обикновен работник - имал строги разбирания и нерядко прибягвал до физически наказания.\n\nСлужбата за закрила на децата в Норвегия извела Раджа от семейството и той бил настанен в детски дом, където опознал и други деца от проблемни семейства. Дори самият той имал проблеми със закона. „Самият Раджа признава, че много пъти е бил на косъм от това да се превърне в убиец“, казва журналистът Спенс.\n\nНо той успява да се измъкне от тези среди. Средното училище завършва с добър успех, след което се записва в Университета на Осло. Там се запознава и със студентката по психология Надя Анзар. „Неписаните закони на мюсюлманската общност са изисквали семейството на Раджа да даде благословията си за тази връзка, за да имат право двамата млади да се срещат. И тъй като такава благословия липсвала, двамата се срещали тайно в един ресторант за бързо хранене в покрайнините на Осло. Там те се чувствали в безопасност. Междувременно Раджа и Анзар са женени и имат три деца.\n\nВ следването си Раджа също постига успехи: той става първият норвежец с миграционен произход, който е изпратен от университета в Осло да специализира за 1 година в Оксфорд. Следването по право променя и отношението му към ислямската религия: за първи път той поставя под съмнение консервативните нагласи в семейството на своите родители и започва да се застъпва за свободни джамии и равноправието на представителите на двата пола. Днес Раджа се определя като умерен мюсюлманин.\n\nАмбициите му не спират дотук\n\nМинистърът на културата Абид Раджа\n\nСлед дипломирането си Раджа става адвокат, а през 2013 година е избран за депутат в норвежкия парламент от листата на Либералната партия. Той се издига до заместник-председател на либералната фракция, става и един от заместник-председателите на парламента. А през януари тази година е избран за министър по въпросите на културата и равнопоставеността. По думите на Спенс, Абид Раджа не смята да спре дотук: „Той изобщо не крие, че иска да са изкачи до върха\".\n\nИ никак не е изключено някой ден Раджа да се превърне в заплаха и за лидерката на неговата партия Трине Скай Гранде.","summary":"В къщата на баща му имало само една книга: Коранът. Днес Абид Раджа е министър на културата в Норвегия. 44-годишният син на пакистански мигранти се издига от низините до самия връх.","language":"bul"}
{"url":"https://www.dw.com/bg/%D0%BA%D1%80%D0%B8%D0%BC-%D0%B8-%D0%BA%D0%BE%D1%81%D0%BE%D0%B2%D0%BE-%D0%BE%D1%82%D0%BA%D1%80%D0%B8%D0%B9%D1%82%D0%B5-%D1%80%D0%B0%D0%B7%D0%BB%D0%B8%D0%BA%D0%B8%D1%82%D0%B5/a-17565098","title":"Крим и Косово - открийте разликите","date":null,"text":"Както изтъкнаха от НАТО за пореден път - между конфликтите в Крим и Косово няма нищо общо и те не бива да се сравняват. Руският президент Владимир Путин обаче е на противоположното мнение и прави точно това - позовава се на действията на Запада в Косово преди 15 години, за да оправдае поведението на Москва в Крим. Бившият германски канцлер - социалдемократът Герхард Шрьодер, разсъждава като Путин, а американският президент Барак Обама се опитва да докаже тезата за разликите между двата международни конфликта с един референдум, какъвто всъщност не е имало.\n\nИма и прилики, и разлики\n\nЕдно нещо е ясно - и в двата случая има нарушение на международното право: през 1999 г. НАТО се намеси в Косово без да разполага с мандат на ООН, а сега - както се вижда - и Москва действа на своя глава. Въпреки това между двата случая съществуват две огромни разлики, пише агенция ДПА: в Косово стотици хиляди албанци бяха обект на преследвания и гонения от страна на сърбите, а до операцията на НАТО се стигна едва след дългогодишни дипломатически усилия, така и неувенчали се с резултат. В същото време в Крим дипломацията не получи никакъв шанс. Да не говорим за това, че на украинския полуостров не е имало гонения и преследвания на руснаци, докато в Косово чрез проведените \"етнически чистки\" сръбската армия и полувоенизираните отряди са прокудили около 800 хиляди албанци от домовете им.\n\nДруга съществена разлика е това, че докато Косово се превърна в самостоятелна държава, Крим беше присъединен към Русия. Изтъкнатият от американския президент Обама аргумент обаче, че получаването на независимост от Косово е било предшествано от референдум, предизвиква само насмешки в руските медии - тъй като не става дума за международно признато всенародно допитване, а за един вътрешноалбански референдум от септември 1991 година, когато страната все още е част от Югославия.\n\nРепресиите спрямо албанците станаха причина за намесата на НАТО в Косово\n\nНамесени ли са българските тайни служби?\n\nВ действителност и до днес операцията на НАТО и бомбардировките в Сърбия остават спорни от гледна точка на тяхната правна аргументация. Като конкретно основание за военната интервенция навремето бяха посочени две кланета от януари 1999 година, извършени от сърбите: в Рачак и Ругово с около 65 жертви албанци. И до днес обаче не е изяснено дали в случая става въпрос за албански цивилни граждани, както твърди Западът, или за паднали в бой албански терористи, както казват в Белград.\n\nДоста оспорвано е и съществуването на мистериозния план \"Подкова\", представен през април 1999 г. от тогавашния германски военен министър Рудолф Шарпинг, и също използван за легитимация за намесата на НАТО. Има основания да се смята, че въпросният план е дело на българските тайни служби с цел да се докаже, че сърбите планирали да прокудят над 1 милион албанци от Косово, пише ДПА.\n\nСпоред руския посланик в Белград Александър Чепурин всичко е съвсем елементарно - Косово е било откъснато от Сърбия напълно незаконно, докато Крим е бил присъединен към Русия съгласно международното право. Същевременно руският президент Путин настоява, че случилото се в в Крим не противоречи на решенията, взети навремето от ООН и САЩ по повод на събитията в Косово. За Белград обаче, който разчита на подкрепата на Москва по въпроса за Косово, нещата не изглеждат толкова прости: от една страна Сърбия признава териториалната цялост на Украйна, но от друга е против политиката на санкции срещу Русия, както заявява Александър Вучич.","summary":"Западът обвинява Русия, че действията ѝ в Крим са в нарушение на международното право. Москва пък твърди същото за Запада, визирайки събитията в Косово от 1999. Какво показва обективното сравнение на двата случая?","language":"bul"}
{"url":"https://www.dnes.bg/politika/2015/10/23/radan-kynev-kogato-vlastta-e-v-partiinite-centrali-parite-iztichat-kym-obrychi-ot-firmi.280656","title":"Радан Кънев: Когато властта е в партийните централи, парите изтичат към обръчи от фирми!","date":null,"text":"„През последните 2 години пари за Варна има, но няма резултат. Това показва, че когато властта е в партийните централи, парите изтичат към партийните обръчи от фирми. Харчат се с предизборни цели и не стигат до хората”.\n\nТова заяви съпредседателят на Реформаторския блок Радан Кънев, който пристигна във Варна директно от конгреса на Европейската народна партия в Мадрид снощи, за да подкрепи кандидат-кмета на „Реформатори и Патриоти – Решението за Варна” Чавдар Трифонов.\n\nПо думите му резултатът от усвоените повече средства във Варна е „пеещи фонтани, но замлъкнали училища, светещи водоскоци, но тъмни улици, видими шадравани, но невидими работни места”.\n\nТой обоснова издигането на кандидатурата на Трифонов за кмет на града с думите: „Безспорно десен, но неподчинен на нито една партийна централа, на нито един политически лидер. Човек, който ще бъде слуга единствено на варненци”.\n\nСпоред Кънев, неслучайно Чавдар Трифонов се превърна в обект на най-тежките компроматни атаки, които той е виждал през последните 14 години.\n\n„Защото видяха, че това е човек, който ще измете всеки боклук, който в момента краде парите на данъкоплатците. Видях а, че Чавдар е опасен за 15-годишното статукво на Варна. За мен е чест да бъда до него в тази битка и да отбивам, заедно с него, ударите на мафията”, каза Радан Кънев.\n\nСпоред съпредседателя на Реформаторите решението за Варна не може да дойде само от София, и само от партийните централи. То трябва да дойде от варненци.\n\n„Чавдар Трифонов е човек, който го боли за града, който няма да е послушко, няма да е партиен фелдфебел, а ще е лидер на общината си, ще защити интереса й във всяка битка”, заяви Радан Кънев.\n\n„Изборът на 25 октомври не е между Чавдар и Иван”, заяви от своя страна кандидат-кметът на Варна на Реформатори и патриоти, визирайки вероятният балотаж в града.\n\n„На 25-и трябва да решим искаме ли още буксуваща икономика, недостиг на инвестиции, ниски доходи, блокирана администрация, забравени варненци в забравени квартали, Facebook политика и невидим кмет или искаме богата, модерна, развиваща се Варна!\n\nГрад, който е притегателен център на всички в България. Варна, която дава възможност за реализация и за достоен живот на всички тук и сега! Това е изборът! Той е във вашите ръце! Не е предопределен!”, категоричен е Трифонов.\n\nТой благодари на семейството си, след това на екипа и колегите си, както и на хилядите хора в зала „Конгресна” на Двореца на културата и спорта, „които заявиха желание да създадем силна Варна”. „Силна Варна означава и една по-силна и по-добра България”, заяви Чавдар Трифонов.\n\nТой увери хората, че още от първия ден на неговото управление варненци ще усетят администрацията да работи за тях и да прави живота им по-добър.\n\n„Още от първия ден ще се усети нова енергия, принципност и почтеност. Корупцията и бюрокрацията няма да са добре дошли в нашия град”, пое ангажимент пред хилядите варненци Трифонов.\n\nСпоред него един мандат е напълно достатъчен, за да се създаде атмосфера, в която инвеститорите да се чувстват добре дошли. Строгият контрол на обществените поръчки и проектите в този град ще означава, че ще се прави повече, по-качествено и за по-малко пари”, са сред конкретните ангажименти, които изтъкна Трифонов.\n\nЗрителите в зала „Конгресна” бяха вдигнати на крака от изпълнението на българския национален химн от 30 каба гайди и от космическия глас на Валя Балканска, която изпя на живо „Излел е Дельо хайдутин\".\n\n„За можещия, за успешния, за работещия! За да ни има! И за да я има България!”, заяви от сцената голямата българска певица.\n\n„Всичко е в нашите ръце! Стига сме се оплаквали и нищо не правили!”, взе думата гайдарят Петър Янев. Той пожела на хората здраве и разум, а на 25-и здрав разум!”. Концертът беше закрит от легендарната българска рок група „БТР”.","summary":"\"Изборът на 25 октомври не е между Чавдар и Иван\"","language":"bul"}
{"url":"https://www.dnevnik.bg/analizi/2015/05/06/2527233_den_na_hrabrostta_-_ne_e_li_otjivelica/","title":"Ден на храбростта - не е ли отживелица?","date":null,"text":"\"Дневник\" препечатва коментара на Александър Андреев от \"Дойче веле\", посветен на отбелязването на Деня на храбростта 6 май.\n\nСигурно повечето хора вярват, че храбростта, подвигът и саможертвата са ценности, които заслужават да ги уважаваме и поощряваме. Но колкото и да са малко хората, които мислят различно, тяхното мнение поне трябва да се изслуша. Ето част от аргументите им, които лично аз споделям:\n\nПоне от времето на Древна Елада храбростта, подвигът и саможертвата наистина са се утвърдили като безспорни ценности в съзнанието ни. Те са изкристализирали хилядолетия наред в условията на несигурност, опасности, войни и насилствени борби за едно или друго. Храбростта и саможертвата винаги са били \"употребявани\", за да се постигне някакво по-висше благо: да се опази семейството, родът, религиозната общност, градът, отечеството или пък да се изгради по-добро и справедливо общество. През последните десетилетия обаче мисленето постепенно се променя - поне в икономически по-напредналата част от света.\n\nКазано съвсем просто: за постигането на \"по-висшето благо\" трябва да се грижат демократичните институции, а за сигурността на хората и техните колективни права - съответните органи, легитимирани по този демократичен начин. А още по-кратко: парламентът и правовата държава снемат от плещите на човека тежкото бреме да бъде готов на подвиг и саможертва.\n\nУспоредно с това в същите тези общества постепенно се налага идеята за човешките права, за правата на индивида като първостепенна ценност. Нима е възможно тогава, след като казваш на човека, че неговият живот е на върха на ценностната пирамида, а за всичко останало се грижи правовата държава, в същото време да очакваш от него готовност за подвиг и саможертва?\n\nНе, в това няма логика. Логичният извод гласи: модерните (и до голяма степен умиротворени) общества наистина вече не очакват от гражданите храброст, подвиг или саможертва освен в случаите, когато тези граждани доброволно са избрали професия, свързана с рискове. А героизмът, подвигът и саможертвата се оказват просто някакви красиви, но надживени ценности, които паметта ни пази без връзка с действителния живот.\n\nЧудесно разбирам, че тук закономерно ще прозвучи съвсем основателният въпрос: Добре бе, умнико, ами ако трябва да се хвърлиш в огъня за детето си? За семейството си? Или да помогнеш на хора в беда? Къде отиват тогава всичките тези абстрактни разсъждения?\n\nЕто моят отговор: да, макар и рядко, човек изпада в крайни ситуации, когато трябва да прави такива - нечовешки - избори. Но тези избори са интимни, индивидуални, те идват от вътрешната нагласа и морала, правят се обикновено съвсем спонтанно, а не под натиска на обществото или защото някой ми е набил в главата, че \"така трябва\". И дай Боже на човек да не му се налага да прави подобни избори! Защото - каквото и да си говорим - повечето хора не са по природа храбри, у повечето хора обикновено надделява инстинктът за самосъхранение. Нима е хуманно при това положение да изискваме от тях нещо, срещу което се противи цялото им същество?\n\nЖивеем днес, в XXI век\n\nТъкмо тук искам да задам насрещния въпрос: колцина от всички онези, които смятат храбростта, подвига и саможертвата за неотменими и първостепенни ценности, колцина от тях наистина са в състояние да ги извършат - не на приказки в кръчмата, а наистина? На този въпрос обаче никой не може да отговори, преди наистина сам да е изпаднал в екстремна ситуация. А в такава ситуация впрочем хората понякога действат безразсъдно и глупаво, което - колкото и да е парадоксално - в крайна сметка може да навреди на \"по-висшето благо\".\n\nТака че нека оставим храбростта, подвига и саможертвата в системата на историческите ценности, а за днешния ден да отдадем на всеки човек интимното право да взима сам подобни драматични решения. Всичко друго е архаизъм и лицемерие.","summary":"Нека оставим храбростта, подвига и саможертвата в системата на историческите ценности, а за днешния ден да отдадем на всеки човек интимното право да взима сам подобни драматични решения. Всичко друго е архаизъм и лицемерие, смята Александър Андреев.","language":"bul"}
{"url":"https://www.dnes.bg/obrazovanie/2015/08/21/podhodiashto-sportno-obleklo-za-uchenici.273962","title":"Подходящо спортно облекло за ученици","date":null,"text":"Скоро идва време за училище. Родителите на по-големите деца вероятно са подготвени с какво трябва да снабдят децата си, но майките и татковците на бъдещите първолаци със сигурност ще изпаднат в тих ужас.\n\nУчебниците, пособията, помагалата, канцеларските принадлежности са голямо перо, но не е единственото. Спортното облекло е не по-малко скъпо и задължително оборудване за учениците.\n\nКакво трябва да съдържа спортното облекло за малките ученици?\n\nЗнаем, че спортните обувки трябва да са възможно най-удобни, за да не нараняват краката на подрастващите по време на физическото обучение.\n\nМного често родителите купуват каквито и да е гуменки, смятайки че няма значение какви ще са те, след като ще бъдат скъсани от употреба много скоро. Това е абсолютно погрешно!\n\nКраката на учениците в началните класове все още растат и се променят, затова обувките – особено тези за спорт, трябва да са ергономични и удобни.\n\nСъвет: Пазарувайте спортни обувки следобед. Тогава кракът е по-подут заради дневното натоварване. По този начин ще изберете по-удобни и широки обувки. Винаги взимайте по-плътен чорап при избирането на спортни обувки, който детето носи често.\n\nАко пазарувате онлайн, внимавайте в правилата за потребителите изрично да е упоменато, че стоката може да бъде върната в определен срок. Така детето ще може да изпробва обувките след получаването им и ако се наложи връщане или замяна, те ще са възможни.\n\nСпортните анцузи са едни от най-подходящите дрехи за часовете по физическо възпитание. Важно е да са леко свободни, за да не притесняват движенията на детето, а и за да не притискат растящото телце.\n\nПамучната материя е задължителна. Избягвайте найлоновите анцузи и всички, направени от изкуствени платове. Те запарват кожата, създават среда за развитие на бактерии и инфекции, на които децата са много податливи.\n\nЕластичните памучни клинове също са добър вариант за момичетата, но все пак по-широките спортни дрехи са препоръчителни.\n\nНа детето ще са необходими поне 2 броя фланелки, които да сменя, когато се изпоти. Фланелките също трябва да са от естествени материи, за да се остави кожата да диша на спокойствие. Чорапи\n\nЧорапите може би ви се струват повече от ясни, но трябва да се подчертае, че е добре да изберете по-плътни памучни чифтове, за да избегнете запотяване и запарване на краката на детето по време на спорт. Плътните чорапи предпазват и от образуване на пришки и мазоли.\n\nОт къде можем да купим спортно облекло?\n\nХубавото на лятото е, че има много разпродажби на стоки и облекла. Спокойно можете да се разходите с детето из мола, за да изберете нещо подходящо. С приоритет разгледайте магазините, които са специализирани за детски спортни стоки. В тях изборът е по-голям, а и изработката на дрехите е по-адекватна.\n\nОнлайн шопингът е добра опция, ако нямате време за обиколни турове из магазините. При онлайн пазаруването често има дори по-големи намаления, отколкото при стандартните магазини.\n\nОтново подчертаваме да внимавате с възможността за връщане или замяна на стоката – важно е в условията на търговеца да е упоменат законен срок за връщане на стоката.","summary":"От къде можем да купим спортно облекло?\r\n\r\n\r\n","language":"bul"}
{"url":"https://www.dnes.bg/art/2016/06/22/bylgarski-izdatel-na-nauchna-literatura-pecheli-prestijna-nagrada-za-inovacii.306539","title":"Български издател на научна литература печели престижна награда за иновации","date":null,"text":"Юнското издание на Асоциацията за научно публикуване и академични ресурси (Scholarly Publishing and Academic Resources Coalition) обяви, че тазгодишната награда за иновации в сферата на научнaта публикация - SPARC Innovator Award - се присъжда на разработеното от българското издателство Пенсофт научно списание \"Research Ideas and Outcomes\" (РИО).\n\nИновативното издание е съвместен проект на проф. Любомир Пенев - учен от Българската академия на науките и директор на Пенсофт, и двама негови дългогодишни колеги и съмишленици - немският биофизик д-р Даниел Митхен и палеонтологът и специализант към Кеймбриджкия университет д-р Рос Маунс.\n\nНаградите SPARC Innovator се присъждат два пъти в годината на личности или институции, които чрез въвеждането на нови технологии или прилагането на нови политики имат съществен принос за подобряването на комуникацията и достъпа до научна информация с цел подпомагане на учените, библиотеките, университетите и широката общественост.\n\nНаградата поставя списанието в престижния клуб от предишни победители, между които са Фондация \"Бил и Мелинда Гейтс\", Световната банка, Асоциацията за здравни изследвания (Health Research Alliance) и много други световни организации.\n\nМеждународно признато за своя принос към модернизирането на публикуването на научна литература и подобряването на достъпа до научна информация, Пенсофт е научно издателство, започнало своя път през 1992 г. Първоначално, основна дейност на издателството е книгоиздаването. По-късно, когато идеята за отворен достъп (open access) до научните публикации започва да набира сила, Пенсофт основава и първите си иновативни научни списания - ZooKeys, PhytoKeys и Nature Conservation, които благодарение на навлизането на модерните технологии предоставят на научната общност информация по качествено нов модел.\n\nТрадиционно работещо в сферата на биологията и екологичните науки, с последния си проект - РИО - издателство Пенсофт си поставя много по-амбициозната задача да създаде универсално научно списание за всички области на научното познание. Списанието е основано през септември 2015 г., а първите статии са публикувани през декември същата година.\n\nРИО отправя предизвикателсто към научната общност и издателите на научна литература с голям брой иновации. Най-същественото нововъведение е концепцията за публикуване на контекстуално свързани научни резултати, представящи всички етапи от научния процес - от първоначалната идея, през използваните методи, данни, модели, софтуер и мултимедия, до крайния анализ, обобщаващ най-съществения научен резултат и принос.\n\nДруга специфика на списанието дава възможност на научната гилдия да публикува и съпътстваща научната работа документация - проектни предложения (Grant proposals), докторантски планове и такива за използване на данни и софтуер, както и нормативни актове, инфографики и др.\n\n\"Този тип информация, която без съмнение има не по-малка стойност от самите научни статии, досега оставаше скрита за света, поради липсата на възможности за публикуването и. Този нов публикационен модел не само предоставя на учените възможност да получат допълнително признание за положените от тях усилия, но и поставя основите на едно ново ниво на прозрачност в научната комуникация\", споделя Проф. Любомир Пенев за своя проект.\n\nСподеляйки своите проекти от самото начало учените имат възможност да получат обратна връзка за идеите си, да намерят съмишленици и колеги в цял свят, както и да насочат вниманието на финансиращи институции към своите проекти.\n\nРИО се публикува на изцяло разработената от Пенсофт платформа ARPHA, която предлага първа по рода си онлайн XML-базирана система за съвместно писане, рецензиране, публикация и комуникация на научно знание.","summary":"\"Research Ideas and Outcomes\" (РИО) е иновативно издание с българско участие","language":"bul"}
{"url":"https://www.dnevnik.bg/sviat/2011/10/04/1168354_planut_na_obama_za_zaetostta_se_razpada_v_kongresa/","title":"Планът на Обама за заетостта се разпада в Конгреса","date":null,"text":"Планът на президента на САЩ Барак Обама за стимулиране на заетостта буквално се разпада на парчета, след като вторият най-влиятелен републиканец в Камарата на представителите Ерик Кантор заяви в понеделник, че Камарата ще разгледа законопроекта на части, а не като едно цяло, и ще подкрепи само някои от мерките в него въпреки продължаващите призиви на Обама документът да бъде одобрен от Конгреса до края на октомври.\n\nПопитан дали внесеният от Обама законопроект е мъртъв още преди влизането му в Капитолия, Кантор отговори: да.\n\nМерките, предвидени в плана за стимулиране на заетостта и икономиката на САЩ, са на обща стойност 447 млрд. долара.\n\nСпоред Кантор Камарата ще приеме през този месец само един елемент от плана – онази част, която позволява на компаниите, работили по договори с правителството, да си съберат вземанията. Републиканците ще работят с Обама и за приемане на блокираните от дълго време търговски споразумения, допълни Кантор, цитиран от \"Ройтерс\".\n\nЕдин от централните елементи в пакета от мерки – удължаването на данъчните облекчения за бизнеса и работниците – бе \"част от дискусията\", каза Кантор, но отказа да уточни дали той ще предложи тази част за гласуване. Още преди дебатите някои републиканци показаха, че може да се противопоставят на запазването на този вид данъчни облекчения.\n\nПо всичко личи, че законът няма да мине безпроблемно и в контролирания от демократите (партията на Обама) Сенат.\n\nЛидерът на демократите в Сената Хари Рейд ще насрочи гласуването за по-късно този месец.\n\n\"Ройтерс\" цитира помощници от средите на демократите и на републиканци, според които законопроектът вероятно ще се провали и в горната камара на парламента, където се очаква да срещне съпротивата на някои от умерените демократи, противопоставящи се на предложението за увеличаване на данъци.\n\n\"Никой не е въодушевен от законопроекта на президента за заетостта\", лаконично коментира помощник на демократите пред агенция \"Ройтерс\".\n\nСъбитията в понеделник потвърдиха прогнозите на мнозина анализатори през последните седмици – че година преди изборите за президент и Конгрес Вашингтон е твърде разделен, за да извърши съществени стъпки за намаляване на високата безработица от 9.1%.\n\n\"На този етап смятам, че Вашингтон до такава степен не функционира нормално, че сме започнали да се съсредоточаваме върху малкия напредък, който сме способни да постигнем\", каза Кантор.\n\nОбама даде да се разбере, че би се съгласил законопроектът да бъде разглеждан \"на парче\", тъй като той е важна част от предизборната му кампания.\n\n\"Ако те (републиканците) не харесват някои аспекти на законопроекта, трябва да ни кажат какво смятат, че не трябва да има в него и какво да има\", каза Обама пред журналисти в понеделник.\n\nПроучванията показват, че година преди изборите безработицата и икономическото положение са основните тревоги на гласоподавателите и мнозина американци са загубили доверие в лидерските способности на Обама.\n\nОткакто представи своя план в реч пред Конгреса през миналия месец, Обама започна кампания за представянето му из страната с надеждата да убеди гласоподавателите, че той взема мерки за стимулиране на икономиката. Според \"Ройтерс\" повечето елементи от плана се приемат добре от избирателите, включително и оспорваните от републиканците и от някои демократи предложения за увеличаване на данъците за бизнеса и за богатите американци.","summary":"Камарата на представители ще гласува законопроекта на части. Очаква се той да се натъкне на съпротива и в Сената","language":"bul"}
{"url":"https://www.dnevnik.bg/biznes/2008/09/17/551458_silni_kolebaniia_beliazaha_turgoviiata/","title":"Силни колебания белязаха търговията","date":null,"text":"13.45 часа - край на сесията Хубавото начало на днешната сесия приключи с не толкова хубав край, като единствено SOFIX затвори с повишение, останалите индекси отбелязаха спад. Измерителят изгуби 0.66% на дневна база и затвори на ниво от 891.27 пункта.\n\nС минимална загуба остана Дневник 20, който се понижи до 111.36, а BG40 изгуби 2.9% от стойността си, до 207.33 пункта. С около половин процент спад затвориха BG REIT, на ниво от 83.05 пункта, и BG TR30, до 580.41 пункта. Общият оборот само от търговията с акции беше над 4.2 млн. лв.\n\nПовече от 1 млн. лв. оборот отбеляза търговията с акциите на \"Химимпорт\" (6C4), като позицията поскъпна с 2.4%. Включената в структурата на холдинга Централна кооперативна банка (4CF) поевтиня с 8.5% до 3 лв. за акция и това беше една от спънките пред по-сериозен ръст на SOFIX.\n\nСпад имаше и при \"Оргахим\" (5ORG), чиито акции паднаха до 135.60 лв. средна цена. Сделки бяха сключвани и за 132.11 лв. на акция.\n\n12.50 часа Опитът за възстановяване вече отслабва и стойността на SOFIX отново е под 900 пункта, с 1.32% ръст на дневна база.\n\nДневник 20 също се задържа на положителна територия, с 0.35% нагоре, до 111.77 пункта. Останалите индекси се понижават, като най-силен е спадът на BG40, който губи 210.30 пункта. BG TR30 пада още по-надолу и стойността му вече е 580.19, а BG REIT губи 1.21% до 82.4 пункта. Оборотът само от пазарите на акции до момента е 2.76 млн. лв.\n\nПозициите с най-високи обороти са \"Химимпорт\" (6C4), \"Каолин\" (6K1) и \"Монбат\" (5MB). От трите обаче единствено холдингът поскъпва с 2.45%, докато \"Каолин\" пада до 5.60 лв. за акция. С близо 2% се понижават акциите на \"Монбат\" и цената им вече се движи около 10.30 лв. Понижението идва след като снощи от ръководството на компанията обявиха, че понижават минималната цена за обратно изкупуване на акциите до 10 лв.\n\n\"Сутринта сякаш беше нормално инвеститорите леко да се отдръпнат от продажбите и това подкрепи пазара\", коментира Владимир Нечев, брокер в Инвестбанк. \"В края на краищата, от два дни е ясно, че има затруднения и е нормално след такива цикли да има известно леко поскъпване\", смята Нечев. След това обаче явно се появиха по-големи продавачи и натиснаха цените по някои позиции, смята брокерът.\n\n11.30 часа - Добро начало. След черния вторник днешната сесия на Българската фондова борса тръгна добре в тон с положителните новини около правителствената намеса в подкрепа на голямата застрахователна компания AIG, която беше заплашена от колапс, подобно на инвестиционната банка \"Леман брадърс\".\n\nSOFIX отново е над 900 пункта, спад има само при BG REIT и BG40. Най-старият измерител се повишава с 1.9% до 902.24 пункта, а \"Дневник 20\" прибавя 0.69% до 112.15 пункта. Индексът на фондовете за имоти BG REIT намери ново дъно при 81.95 пункта, с 1.75% надолу. С по-малко от процент се понижава BG40, а BG TR30 пада с 0.4% до 585.84 пункта.\n\nОбщият оборот до момента е 2.13 млн. лв., а пазарната капитализация на борсата се изкачва леко до 18.78 млрд. лв.\n\nВ SOFIX най-силно е повишението на инфраструктураната компания \"Холдинг Пътища\" (6H2) и дистрибутора на горива \"Топливо\" (3TV), които поскъпват с повече от процент.\n\nДо 81 лв. за акция се изкачва цената и на \"Неохим\" (3NB), докато Централна кооперативна банка (4CF) губи близо 4 на сто до 3.15 лв.","summary":"Единствено SOFIX се повиши, останалите индекси изгубиха от стойността си","language":"bul"}
{"url":"https://www.dnevnik.bg/analizi/2017/06/20/2992397_fizika_na_sudiiskiia_vot/","title":"Физика на съдийския вот","date":null,"text":"Активността на съдиите във вота за тяхната квота в Съдийската колегия на ВСС потопи сценарии и \"листчета\" с указания. Поради голямото значение на темата за проведения за първи път пряк избор на членовете на ВСС \"Дневник\" публикува текста на Татяна Жилова, съдия в Административен съд - София град, от нейния блог в социалната мрежа.\n\nОтмина страстната седмица на прекия съдийски вот. Въпреки съмненията в тайната на вота магистратите не гласуваха по устав. \"Оня \" списък разбуни съдийската общност, изпусна духа от бутилката и го подчини на законите на класическата механика. Последните, наречени още законите на Нютон, ако и да са били известни на режисьорите на вота, са били пренебрегнати.\n\nПърви закон: Закон за запазване на инерцията\n\nОчевидно този закон е най-добре познат и на него се е разчитало най-много. Особено на предложение първо от закона: \"Всяко тяло запазва състоянието си на покой или на равномерно и праволинейно движение\". Съдебната система е отдавна упоена и е в летаргичен покой – Да, но законите трябва да се четат до края, господа! – \"...дотогава, докато външна сила не го изведе от това състояние\".\n\nВтори закон: Сила, действаща на системата отвън, води до ускорение на системата\n\nА ако системата е затворена, то върху нея не въздействат никакви външни сили, ускорението й е равно на нула и тя се движи с постоянна скорост.\n\nВ случая е налице неправилно установена фактическа обстановка, което е довело до неправилно тълкуване и прилагане на закона. Колкото и да се говори, че съдебната система е консервативна и капсулирана в себе си, и следователно външното й ускорение е равно на нула, това не е вярно. Грешката на организаторите е, че не отчитат силата на гражданското общество, част от което са и съдиите и което тласка съдебната система към промяна.\n\nТрети закон: Всяко действие има равно по големина и противоположно по посока противодействие\n\nНапълно забравена или непозната норма. Ако едно тяло действа на друго тяло с дадена сила, то винаги второто тяло противодейства на първото с равна по големина и противоположна по посока сила, приложена в точката на взаимодействие. Прекият съдийски вот доказа нагледно този закон.\n\nНезнанието на законите, дори и на физичните, не оправдава никого. Ако някой дължи някому оправдание, да си отговаря за незнанието.\n\nА избраните шестима членове на ВСС – без значение дали са най-големите реформатори, са съдии с утвърден авторитет, от които очакваме да наложат висок етичен стандарт – ще отговарят за гласуваното доверие.\n\nМахалото вече е залюляно. В посока към парламента.","summary":"Активността на съдиите във вота за тяхната квота в Съдийската колегия на ВСС потопи сценарии и \"листчета\" с указания. Поради голямото значението на темата за проведения за първи път пряк избор на членовете на ВСС \"Дневник\" публикува текста на Татяна Жилова, съдия от Административен съд - София град, от нейния блог в социалната мрежа.","language":"bul"}
{"url":"https://www.dnevnik.bg/print/arhiv_za_grada/2008/01/06/444799_mnogo_e_studeno_no_zatrupani_veche_niama/","title":"Много е студено, но затрупани вече няма","date":null,"text":"Студ сковава България, но положението постепенно се нормализира - пътищата са почти разчистени, няма затрупани коли, бедстващите хора в хижите са спасени или им доставят храна по въздуха.\n\nС хеликоптер \"Ми-2\" на частната авиокомпания \"Ер Конкорд\", базирана в Горна Оряховица, ще бъдат доставени храни и продукти от първа необходимост на 10 туристи, които бедстват в хижа \"Теменуга\" край старопланинския връх Бузлуджа. Вертолетът излетя в 10.25 часа от летището в Горна Оряховица. За днес е предвиден и втори полет на хеликоптера до хижа с осем бедстващи туристи в район между Павел баня и с.Братя Даскалови, Пловдивско. По данни на Гражданска защита днес в този участък работят верижни машини, които проправят път до хижата, но ако операцията се забави, хеликоптерът ще достави храна за туристите.\n\nПътищата са проходими при зимни условия, като на места са частично заледени и заснежени, съобщават от МВР. Пътните служби ги почистват и опесъчават. Времето е облачно. Слаб сняг вали на Петрохан, в района на Ловеч, Видин и Дупница, дъжд - в района на Кнежа. Мъгла с видимост до 50 м има по поречието на Марица в Пловдивска област, а до 100 м в района на Разлог и по поречието на Места.\n\nВсички автомобили трябва да са с вериги, а товарните - без ремаркета и полуремаркета, през проходите Петрохан, Шипка, Ришки, Превала, Печинско, Айтоски, Папазчаир и по пътищата Котел-Омуртаг, Сливен-Ичера, Велинград-Юндола, Белово-Юндола, Велинград-Сърница, Пеще-ра-Доспат, Пещера-Цигов чарк-Ракитово, Доспат-Батак, Гоце Делчев-с. Катунци, районите на Хасково, Тополовград, Харманли, Белоградчик, по второстепенните пътища на Плевенска, Шуменска и Добричка области.\n\nЗатворени са проходите Твърдица-Елена, Етрополе-Златица, Троян-Кърнаре, Върбишки и Дюлински. Затворена за движение е магистрала \"Тракия\" от Бургас към Карнобат. Обходният маршрут е Бургас-Айтос-Карнобат. Затворени са и пътищата Варна-Кичево, Суворово-Ветрино, Суворово-Вълчи дол Аксаково-Суворово, Аксаково-Кичево, Свищов-с.Совата-с.Павел, Шипково-Рибарица. Временно затворен поради заледени участъци е пътят Сливен-Стара река. Ремонтни работи се извършват в лява тръба на тунел \"Топли дол\" на магистрала \"Хемус\", по пътя Русе-Разград. Продължават ремонтите по пътя Кюстендил-Перник. Движението е двупосочно в лентата, където не се извършват ремонтни работи, с ограничение на скоростта.\n\nТоварните автомобили от Перник за София през Владая се спират ежедневно от 5.30 ч. до 8.50 ч. и от 16.30 ч. до 19.50 ч.\n\nМеждународните летища София, Бургас, Пловдив и Горна Оряховица са отворени и работят нормално, съобщи пресцентърът на Министерството на транспорта. Летище Варна е затворено поради обледеняване на пистата, извършват се дейности по почистването й.\n\nПристанищата работят при зимни условия. Температурата на водата е 0 градуса, което е предпоставка за намаляване на ледохода по река Дунав. Днес няма ледоход при Видин, а при Силистра е 40%. Температурата на въздуха е минус 10 градуса. Пристанището Русе е затворено поради тежката зимна обстановка и се извършват дейности по почистването на снега.\n\nВсички влакове се движат с малки закъснения. Три международни влака се движат със закъснения между 60 и 120 минути още преди да влязат на българска територия. Към всички експресни и бързи влакове са прикачени допълнителни вагони поради увеличения брой желаещи да пътуват с БДЖ.","summary":"Студ сковава България, но положението постепенно се нормализира - пътищата са почти разчистени, няма затрупани коли, бедстващите хора в хижите са спасени или им доставят храна по въздуха.С хеликоптер &quot;Ми-2&quot; на частната авиокомпания &quot;Ер Конкорд&quot;, базирана в Горна Оряховица, ще бъдат доставени храни и продукти от първа необходимост на 10 туристи, които бедстват в хижа &quot;Теменуга&quot; край старопланинския връх Бузлуджа.","language":"bul"}
{"url":"https://www.dnevnik.bg/sport/2007/08/23/370850_germaniia_otnovo_pobedi_angliia_na_uembli/","title":"Германия отново победи Англия на \"Уембли\"","date":null,"text":"Националният отбор по футбол отново победи тима на Англия на стадион \"Уембли\" в Лондон, след като в сряда вечерта експерименталният състав на селекционера Йоахим Льов изненадващо спечели с 2:1 пред повече от 86 хил. зрители, изпълнили трибуните на супермодерното спортно съоръжение на стойност около 1.4 млрд. евро.\n\nСрещата по традиция предизвиква голям интерес, като на трибуните освен германския канцлер Ангела Меркел и английския премиер Гордън Браун беше и предишният треньор на бундестима Юрген Клинсман, който пристигна специално за мача от САЩ, а германският канал ARD отчете аудитория от над 12.5 млн. зрители.\n\nГерманците надделяха с 1:0 и в предишната среща между двата отбора се игра на стария \"Уембли\" на 7 октомври 2000 г. в мач от квалификациите за Мондиал 2002, а последната им загуба на легендарното съоръжение е от преди 32 години. В сряда вечерта и в двата състава липсваха основни играчи, но по-сериозни несъмнено бяха проблемите за Льов, който не можеше да използва контузения капитан Михаел Балак, халфовете Торстен Фрингс, Бастиан Швайнщайгер и Тим Боровски и нападателите Мирослав Клозе и Лукас Подолски.\n\nГостите започнаха доста неуверено и позволиха на английския тим да поведе в резултата след неубедителна изява на дебютанта Кристан Пандер от \"Шалке 04\", която доведе до попадение на Франк Лампард. След това обаче вратарят на домакините Пол Робинсън реагира със закъснение при центриране на Бернд Шнайдер отдясно и лошо отбитата топка беше вкарана отблизо във вратата му от Кевин Кураний за 1:1, а 23-годишният Пандер се реваншира за грешката си, като отбеляза победния гол с удар от около 25 метра.\n\nЗагубата предизвика остри критики в английската преса както срещу неубедителния Робинсън, така и срещу мениджъра на англичаните Стив Макларън. Селекционерът наистина не можеше да разчита на важни играчи като Уейн Руни, Стивън Джерард и Оуен Харгрийвс, но под негово ръководство отборът продължава да се представя значително под очакванията, а вратарският пост остава невралгичното място на тима. След равенството 1:1 срещу Бразилия англичаните още нямат успех на новия \"Уембли\".\n\nЗагуби в сряда допуснаха още няколко от водещите футболни сили. Световният шампион Италия неочаквано беше победен с 3:1 при гостуването си на аутсайдера Унгария в Будапеща, а Норвегия неочаквано спечели срещу финалиста от \"Копа Америка\" Аржентина с 2:1. Световният вицешампион Франция надигра трудно Словакия с 1:0, Бразилия постигна успех с 2:0 срещу Алжир, а Испания надделя с 3:2 като гост срещу европейския шампион Гърция. В сряда се изиграха и три срещи от квалификациите за Евро 2008, като най-голямата изненада беше равенството 1:1 между Армения и европейския вицешампион Португалия.","summary":"Националният отбор по футбол отново победи тима на Англия на стадион &quot;Уембли&quot; в Лондон, след като в сряда вечерта експерименталният състав на селекционера Йоахим Льов изненадващо спечели с 2:1 пред повече от 86 хил. зрители, изпълнили трибуните на супермодерното спортно съоръжение на стойност около 1.4 млрд. евро.Срещата по традиция предизвиква голям интерес, като на трибуните освен германския канцлер Ангела Меркел и английския премиер Гордън Браун беше и предишният треньор на бундестима Юрген Клинсман, който пристигна специално за мача от САЩ, а германският канал ARD отчете аудитория от над 12.","language":"bul"}
{"url":"https://www.dnevnik.bg/print/arhiv_pari/1994/01/01/1223597_pazarna_ikonomika_bez_pazarni_principi/","title":"Пазарна икономика без пазарни принципи","date":null,"text":"Фирма импера си поставя за цел да промени облика на съществуващите формуляри за първичните счетоводни документи, прилагайки най-добрите постижения в тази насока. Шефът на фирмата Иван Иванов внася известни количества химизирана хартия в пет различни цвята, за да отпечата пръв новите митнически декларации за внос и износ на стоки. След това започва отпечатване и на други формуляри.На 10 юли 1992 г. УС на БНБ приема Наредба N3 за плащанията, обнародвана в ДВ от 4 август 1992 г. Тя регламентира формите, реда и сроковете, в които се извършват плащанията в България и изискванията към формулярите. Г-н Иванов предлага в БНБ своята оферта за отпечатване на новите документи. Естествено е безкрайното му удивление, когато установява, че фирмата вече е определена, на 19 март 1992 г. е сключен договор за отпечатване на 2 млн. кочана. Изненадата е основателна, тъй като конкурс не е обявяван и провеждан, оферти не са сравнявани, фирмата е ФорКом, тъй като тя изпълнила всички изисквания на БНБ и държавните и европейските стандарти. Авизото по платежно нареждане и платежното искане, отпечатани от ФорКом, съдържат известни неточности, противоречащи с образеца. На банковата среща във Варна г-н Иванов показва тези грешки, които според него правят документите нестандартни. От банката обещават да отговорят. Но всички търговски банки вече са се запасили с поръчаните от централната банка и отпечатани от ФорКом документи. Излиза решение оригиналните документи да се продават само в банките. Този акт също противоречи на всички закони и правила на пазарната икономика.Иван Иванов предлага на банките оферта за отпечатване на формуляри. Никой не го потърсва, което е твърде необичайно като се има предвид, че офертата е много по-изгодна. Отговорът е много прост. С факс се задължават банките да поръчат необходимите им количества на фирма ФорКом.Следва преписка с Комисията за защита на конкуренцията, двете страни се обвиняват във всички земни грехове. Комисията отговаря, че БНБ не е провела конкурс, защото не съществува законова уредба, която да я задължава да прави това. Решението на КЗК е, че няма нарушение на Закона за защита на конкуренцията. Т. е. монопол няма. Обаче не е спазен основен закон на пазарната икономика- да се съпоставят различни оферти, да се създаде конкурентна среда, в която да спечели предлагащия най-качествен продукт и най-изгодна оферта. Подобна е ситуацията и с фирмата Вега -33, богопомазана от друго министерство - Министерството на науката и културата, която единствена има право да печата ученически бележници, дневници и т.н. Загубите за държавата от обявяването на предишните за невалидни са огромни, загубите за фирмите, въобразили си, че се намират в страна, развиваща пазарна икономика - парични, но най-вече морални. Загубват се илюзиите, че без сигурно крило на държавна институция честен частен бизнес може да се прави. Канцеларският бизнес е златна мина. Затова интересите в него са лъвски. Но лъвският пай обикновено се пада само на ИЗБРАНИ. Като продължение на историята вчера бе насрочено дело по иск за 100 000 лв. на Ясен Висулчев, президент на ФорКом към Иван Иванов, президент на ИМПЕРА. Кой крив, кой прав ще решава съдът.","summary":"Равни ли са фирмите или има и по-равни","language":"bul"}
{"url":"https://www.dw.com/bg/%D0%B3%D0%BE%D1%80%D1%87%D0%B8%D0%B2%D0%BE-%D0%B8-%D1%81%D0%B8%D0%BB%D0%BD%D0%BE-%D0%B4%D0%BE-%D0%BF%D0%BE%D1%81%D0%B8%D0%BD%D1%8F%D0%B2%D0%B0%D0%BD%D0%B5/a-15330512","title":"Горчиво и силно до посиняване","date":null,"text":"Малко преди Сеньор да създаде най-прочутия карибски ликьор, той седял на терасата на плантаторската си къща в лошо настроение, защото току-що прибраната портокалова реколта била съсипана. Вместо големи и сочни плодовете били спаружени до големината на топки за голф и силно нагарчали. Ядосан Сеньор смачкал един такъв негоден портокал и бил изненадан от силния горчиво-сладък мирис. Това го накарало да започне да експериментира за добиването на алкохол от корите на лошите портокали.\n\nВсичко това се случва преди 115 години. От провалената реколта се ражда неповторима напитка. Ликьорът е истинска рожба на остров Кюрасао, защото наричаните \"ларахяс\" спаружени портокали, растат единствено на островите, станали известни като Islas Inutiles - безполезните острови, както някога испанските завоеватели кръстили Кюрасао и съседния Аруба. Малко дъжд, много слънце и негостоприемната за растителните култури почва били причината за това наименование.\n\nСамо на Карибите правят истинско синьо кюрасао\n\nИ днес ликоьрът се приготвя по оригиналната рецепта. На миниатюрна площ от 10 квадратни метра фирмата \"Senior & Co\" произвежда годишно между 40 и 60 хиляди литра от прочутия ликьор с името на родния му остров. Технологията е повече от семпла. Необходими са 115-годишен меден казан, синя бъчва, сребрист резервоар и инсталация за бутилиране.\n\nГоляма част от рецептата се пази в тайна. Освен корите на повехналите портокали-ларахяс се добавят четири тайни подправки и билки. Медният казан се напълва с 96-процентов спирт. Сместа ври в продължение на три дни на 150 градуса и се оставя да се охлажда един ден. След това казанът се допълва с вода, която отново се оставя да кипне. При 250 градуса ароматният алкохол започва да се изпарява и кондензира по охлаждащи тръби. Така полученият дестилационен продукт се източва в продължение на три дни капка по капка във въпросната синя бъчва, докато се съберат точно 208 литра.\n\nТози полупродукт е толкова силен, че може да убие човек. Тогава в производствения процес се включва сребристият резервоар: дестилатът се смесва с 400 кг захар и вода, добавя се още малко спирт, докато се получат общо 1800 литра. Синьото кюрасао не е подходящо питие за диабетици, предупреждават производителите. Следва три дни филтриране, един ден бутилиране и целият процес може да започне отначало.\n\nСпоред легендата питието на Сеньор се получило синьо при първия опит, защото се оцветило от казана. Предполага се, че е ставало дума за химическа реакция между медта и спирта. При следващите цикли обаче получаваната течност била винаги бистра. Оттогава насам се използват оцветители за хранителни продукти, така че кюрасао има не само със син цвят, а и в зелено, червено, жълто и оранжево. Цветът не се отразява на вкуса.\n\nМарката \"Кюрасао\" обаче не е и не може да бъде запазена, защото това е забранено за географските понятия. Всеки може да произведе някакво питие в задния си двор и да го нарече \"кюрасао\", без от фирмата на острова да могат да предприемат нещо срещу него.\n\nЗакупуването на автентично питие извън остров Кюрасао е почти невъзможно . Минимална част от производството се изнася от един единствен дистрибутор и то единствено в САЩ. От фирмата \"Senior&Co.\" обаче твърдят: \"Всеки отделен турист се явява наш дистрибутор. В цяла Европа няма нито един магазин, където да може да се купи бутилка наше производство.\"","summary":"Възможно ли е от лоша портокалова реколта да се създаде неповторимо питие? Да, но само на Карибските острови, само по 115-годишна рецепта и само в прастар меден казан. Става дума за синьото кюрасао. Ето неговата история:","language":"bul"}
{"url":"https://www.dnevnik.bg/print/arhiv_pari/2001/05/01/1538080_iadrenata_energetika_taksi_i_poruchki/","title":"Ядрената енергетика: такси и поръчки","date":null,"text":"25 000 лв. За първоначален избор на ядрена площадка ще се плаща 1 млн. лв. За проектиране на блок или на подобект на АЕЦ таксата е 2 млн. лв. За строителство на АЕЦ, на енергиен блок или на подобект на атомна централа се плащат също 2 млн. лв.За последен път таксите са променени през 1998 г., когато за база на размера им е определена минималната работна заплата. Според г-н Ганчев, заместник-председател на КИАЕМЦ, комитетът се издържа с парите от таксите и с тези средства се плаща и членският внос на България в различни международни организации. За първи път в историята на българската атомна енергетика доставките на гориво за АЕЦ Козлодуй са обявени на търг. Това е второто събитие от седмицата.ПЛЮСОВЕ: С търга се създават предпоставки за преодоляване на едностранната зависимост на българската атомна енергетика от доставки на гориво руско производство. Подобен ход в Източна Европа бе приложен за първи път в Унгария, където британският държавен консорциум BNFL доставя гориво за централата в Печ на цени, доста по-изгодни от Атомэнерго. Не е вероятно тази или друга компания да спечели доставките на Козлодуй, но е почти сигурно, че сегашните доставчици ще предлагат по-нормални условия и че няма да злоупотребят с монополa си.ПРОТИВОРЕЧИЯ И НЕГАТИВИ: Промяната на таксите за пренос е с неясна мотивация: не се предвиждат масови превози и ако с търга се откриват добри възможности за /макар и засега доста условно/ понижаване на разходите в атомната енергетика, то таксите по превозите на ядрено гориво ще спират подобни развития.Засега и в обозримо бъдеще ядрената енергетика ще остане държавна. Следователно таксите за разрешителни засега ще бъдат плащани от дружества със 100% държавно участие на държавните учреждения; това в крайна сметка ще бъде негативен фактор в образуването на цените.Правителството очевидно предвижда търгове за строителство на обекти на ядрената енергетика; самата идея за търгове е добра, но за разгръщане на атомната енергетика - едва ли.Самият принцип на финансиране на държавни учреждения само от такси за разрешителни е крайно спорен: учрежденията имат интерес от създаването на допълнителни пречки и повече лицензионни и разрешителни, защото така биха имали по-висок доход. Такъв е принципът на финансиране на повечето учреждения в България.НЕПАЗАРЕН ПОДХОД: За да се определят таксите при пренос и съхранение на вредни емисии и ядрени материали, следва да се оценят възможните рискове и разходите за тяхното предотвратяване, след което да се изчислят административните разходи за контрол над стандартите. След като таксите се съобразяват с размера на минималната работна заплата, явно те отразяват единствено разходите на държавната администрация за прилагане на регламенти. Дори да са направени изчисления, преди да се приемат по-високи такси, засегнатите страни не могат да разберат дали тези оценки отразяват реално техните разходи, за да могат да въздействат, преди да се въведат нормите. За да се определят на пазарен принцип разходите на администрацията, а не нуждите, трябва да диктуват размера на таксите, затова и сметките следва да се направят публични след тяхното изготвяне.Ако се приемат пазарните принципи, по-високи такси следва да наложат като санкции на компании, при които рисковете се оценяват като по-високи. За целта обаче следва таксите да се определят от възможните рискове, както и разходи за тяхното покриване.*Коментарът е публикуван в бр. 24 на седмичното издание на ИПИ .","summary":"СЪБИТИЯТА: Две събития от стопанската политика през миналата седмица показват противоречията в административните нагласи на правителството. Министерският съвет с постановление актуализира таксите, които се събират от КИАЕМЦ. Почти всички такси се увеличават два пъти, по-голямо е завишението само за превоза на ядрено гориво през територията на страната. Досега сумата беше 250 лв. на пратка, а след актуализацията става","language":"bul"}
{"url":"https://www.dw.com/bg/%D0%BF%D1%80%D0%B5%D0%B3%D0%BB%D0%B5%D0%B4-%D0%BD%D0%B0-%D0%BF%D0%B5%D1%87%D0%B0%D1%82%D0%B0-30-%D0%BC%D0%B0%D0%B9/a-2598724","title":"Преглед на печата, 30. май","date":null,"text":"Днес от германските вестници сме подбрали няколко различни теми: политическото положение в Украйна, протестите срещу Г8 в Германия, отвличанията в Ирак, един оспорван икономическо проект между Германия и Иран, а накрая – все по-вулгарните идеи на телевизионните шоу-програми. Започваме с коментар kа Берлинер Цайтунг за напрежението в Украйна:\n\n“Раздробеността на украинските елити за съжаление е демонстрация не само на суетен ламтеж за власт, тя е и отражение на раздробеността на самото украинско общество. Защото страната до голяма степен е лишена от онова, което съхранява обществото по време на криза: безспорната национална идентичност. Украйна е разпната между западните си региони, които се стремят към ЕС, източните, които са свързани с Русия, и космополитния център. Независимостта от 1991 година и Оранжевата революция от 2004 досега опазиха странатd от разпадане. Ако украинските елити обаче продължат чудовищните си машинации, целостта й скоро може да се окаже под заплаха.”\n\nСмята Берлинер Цайтунг. Франкфуртер Нойе Пресе коментира протестите против срещата на Г8 в Германия и предвидените строги мерки за сигурност:\n\n“Без съмнение органите на реда дори в най-добре функциониращите демокрации напоследък клонят към недоверие и прекомерно ограничаване на основните права. Но каквото и да говорят антиглобалиститте от Атак или от Зелените, при подобни важни срещи държавата не може изцяло да се откаже от мерките за сигурност. Вярно, че мнозинството от хората, които ще излязат на протестни демонстрации срещу Г8, са миролюбиво настроени, но сигурно е, че техните демонстрации ще бъдат използвани от жадни за насилие групички, които са решени да действат без оглед на средствата.”\n\nПише Франкфуртер Нойе Пресе в навечерието на срещата на осемте най-развити промишлени държави в Германия. Ханделсблат коментира поредното отвличане в Ирак, чиято жертва този път са и германски компютърни специалисти:\n\n“Повечето тукашни фирми вече не поемат поръчки за Ирак. Всъщност, те отказват такива поръчки най-вече, защото имат достатъчно бизнес с процъфтяващите икономики на страни от Третия свят, а и у дома, си така че не зависят непременно от доставките за Ирак. Бизнес с Ирак търсят само фирми, заплашени от фалит, или такива, които гледат да запазят работните места в Германия. Все пак обаче човешкият живот е най-важното нещо, така че в случая трябва да попитаме: необходимо ли е тъкмо в Багдад да се провеждат компютърни курсове?”\n\nКоментар на Ханделсблат. Друг германски вестник, Абендцайтунг, отделя внимание на плановете за строеж за германски свръхскоростен влак в Иран:\n\n“Не е чудно, че Централният съвет на евреите в Германия нарича проекта “лош сигнал”. От друга страна обаче изграждането на съоръжението ще послужи за по-бързото придвижване на шиитски богомолци към едно от светилищата им, а това нито е нарушение на бойкота срещу режима на аятоласите, нито пък заплаха за Израел.”\n\nПише Абендцайтунг. И накрая – коментар от Хесише Алгемайне Цайтунг за едно от популярните и в България телевизионни шоута със съмнително реноме:\n\n“Демократичната общност на хора с общи ценности се отличава и с това, че не разрешава абсолютно всичко, което се харесва едного или другиму. Това се отнася, например, за публичните екзекуции, или пък за търговията с надеждите и страховете на хората. Така че онези, които привличат участници с обещанието, че ако се включат в телевизионното шоу ще имат 33 процента по-голям шанс да получат присаден бъбрек, вършат нещо ужасно. Защото после зрителите ще гласуват не само за един бъдещ живот, с гласовете си в шоуто те ще унищожат и надеждите на други двама кандидати. А това е унизително за човешкото достойнство.”","summary":"Украйна, бизнес с Ирак и Иран, срещата на Г8, вулгарната телевизия","language":"bul"}
{"url":"https://www.dw.com/bg/e%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F%D1%82-%D1%81%D1%8A%D1%8E%D0%B7-%D0%BF%D1%80%D0%B5%D0%B7-%D0%BD%D0%B0%D1%81%D1%82%D0%BE%D1%8F%D1%89%D0%B0%D1%82%D0%B0-%D1%81%D0%B5%D0%B4%D0%BC%D0%B8%D1%86%D0%B0/a-2595955","title":"Eвропейският съюз през настоящата седмица","date":null,"text":"Сред най-дискутираните теми на Европейския съвет се очаква да бъдат енергията и опазването на околната среда. Държавните глави и правителствените ръководители на 27-те ще дебатират по-нататъшното либерализиране на енергийния сектор на базата на разбирането на Комисията, че за да се създаде истинска конкурентоспособност и намаляване на цените в бранша енергийните гиганти в него трябва да бъдат раздробени на повече разпределители и доставчици. Позицията на отделните страни-членки по въпроса е противоречива, а страни като Франция и Германия, например, определено са срещу по-голямо либерализиране в тази посока. Друга важна тема, която ще бъде дискутирана от евролидерите ще бъде подготовката на 50-тата годишнина от създаването на Евросъюза. Германското временно шестмесечно председателство прави усилия за постигането на обща позиция на страните-членки в този контекст и канцлерката Ангела Меркел ще информира държавните глави и правителствените ръководители за напредъка в тази посока. През седмицата в Брюксел ще се състои и Съвет по общите въпроси и външните отношения, на който външните министри ще подготвят програмата за Срещата на върха и ще дискутират въпроси, свързани със Западните Балкани, Близкия Изток, Иран, а така също и отношенията Европейски съюз – Израел. (В Съвета ще участва външният министър Ивайло Калфин). Европейският парламент, от своя страна, ще има една активна седмица по подготовката на следващата парламентарна сесия, която ще се проведе между 12 – 15 март в Страсбург. В същото време, новият председател на Европарламента, германеца Ханс-Герт Пьотеринг, ще участва активно в работата на Срещата на върха в Брюксел, по време на която ще проведе поредица от официални срещи, включително с полския, украинския и сръбския президенти, а така също и с шефа на европейската дипломация Хавиер Солана. Що се отнася до Европейската комисия, тя ще публикува през седмицата редица важни документи, между които (в сряда ) Годишната оценка за икономическо сближаване и стабилност, която този път ще фокусира върху Испания, Белгия, Латвия, Румъния и България. Ще бъде публикуван и документ по Седмата програма за научни проучвания в Евросъюза. Комисията ще празнува официално и Международния ден на жената 8 март, като по този повод ще се проведе специална дискусия с еврокомисарките: Вивиан Рединг (която отговаря за информационно общество), Данута Хюбнер (регионална политика), Нели Кроз (конкурентоспособност), Бенита Фереро Валднер (външни връзки) и Меглена Кунева (защита на потребителите).\n\nВ заседанието на Европейския Съвет на 8 и 9-ти март в Брюксел ще участва българска делегация, водена от министър-председателя Сергей Станишев и в която са включени, вицепремиера и министър на външните работи Ивайло Калфин и министъра на финансите Пламен Орешарски.","summary":"Събитието в Брюксел, което без съмнение ще привлече най-много внимание през нястоящата седмица е Европейският съвет, който ще се проведе в четвъртък и петък. Информация от Георги Елин /Брюксел/","language":"bul"}
{"url":"https://www.dnevnik.bg/biznes/2018/04/10/3160144_koi_e_istinskiiat_kubinski_rom/","title":"Кой е истинският кубински ром","date":null,"text":"Между революцията и търговските права от десетилетия бушува битката за \"истинския\" кубински ром и контрола върху дистрибуцията му по света. Тя се води от американската компания \"Бакарди (Bacardi) и френската \"Перно Рикар\" (Pernod Ricard), предаде \"Франс прес\".\n\n\"Перно Рикар\" държи правата върху рома, който се произвежда в Куба, придобити при режима на Фидел Кастро през 1993 година, и го комерсиализира под името \"Хавана клуб\" (Havana Club). Компанията \"Бакарди\" обаче, която придоби през 1994 година търговските права на оригиналната рецепта от основателите, семейство Аречабала, притежава правата за американския пазар.\n\nЗа френската компания \"Перно Рикар\" няма никакво съмнение, че \"истинският\" кубински ром е произвежданият от тях, тъй като е дестилиран в Куба със 100 процента кубински съставки.\n\nПрез 1995 година \"Бакарди\" е започнала да продава своя ром под същото име - \"Хавана клуб\". Той е произведен в Пуерто Рико (американска територия) и продаван в САЩ с мотото \"Прогонен от дома, остарял в изгнание, но завинаги кубински\".\n\nСемействата Аречабала и Бакарди са напуснали Куба по време на кастристката революция през 1959 година и цялото тяхно имущество е конфискувано, включително и дестилериите за ром.\n\nИ ако Бакарди притежава вече дестилерии извън Куба, най-вече в Пуерто Рико, семейство Аречабала, което произвежда \"Хавана клуб\" от 1934 година, няма средства да се установи другаде и правата им върху марката са изтекли през 1974 година.\n\nВъзползвайки се от това, кубинската държавна компания е регистрирала името пред властите в САЩ, но поради американското ембарго срещу Куба тя не може да продава в САЩ рома, произвеждан под това име.\n\nОт 1993 година тази компания има смесено дружество с \"Перно Рикар\", втория най-голям концерн за спиртни напитки в света, който е предприел правни действия срещу \"Бакарди\" за използването на името, обвинявайки компанията, че лъже потребителите, като твърди, че продава истински кубински ром.\n\nПредставителите на \"Бакарди\" обаче настояват, че тяхната рецепта е оригиналната и се радва на подкрепа от американските парламентаристи, избрани от щата Флорида, където има голяма кубинска общност от изгнаници.Тяхното мото е \"Не ни казвайте, че не сме кубинци\". Компанията ще представи \"театрален\" спектакъл, който разказва историята на семейство Аречабала и на \"наследството, което кубинското правителство се опитва да заличи\".\n\nКой обаче е \"истинският ром\"? Който се прави в Куба или дестилираният според оригиналната рецепта?Иън Бъръл, експерт по рома от Лондон, признава, че рецептата е важна, защото maestros roneros (майсторите в производството на ром) смесват различни партиди и дрожди, за да създадат \"уникален вкус\".\n\n\"Впрочем може да има голяма разлика между двата продукта\", подчертава той, като добавя, че те могат да бъдат използвани по различни начини, както и да се създават оригинални коктейли.\n\nНикоя от двете версии обаче не прилича на съществувалата преди кастристката революция заради промяната в методите на дестилация с течение на времето. Борбата се води предимно за използването на наименованието \"кубински\", много важен елемент от маркетингова гледна точка.\n\nКомпанията \"Бакарди\" е внесла жалба в края на 2017 година срещу американското правителство за това, че е подновило със задна дата правата за продажба на американска територия на рома \"Хавана клуб\", след като икономическото ембарго срещу Хавана бъде вдигнато.\n\nПерспектива, за която се е подготвила и компанията \"Перно Рикар\", регистрирайки в САЩ името \"Хаваниста\", за да продава там рома си, ако един ден това ембарго бъде вдигнато.","summary":"И \"Перно Рикар\", и \"Бакарди\" твърдят, че произвеждат истинския кубински ром.","language":"bul"}
{"url":"https://www.dnevnik.bg/razvlechenie/2016/03/18/2726038_goliamo_kihotene_s_teri_gilium/","title":"Голямо кихотене с Тери Гилиъм","date":null,"text":"Мисля, че всъщност правя документални филми, но ги маскирам умело, смята майсторът на мрачните кинофантазии Тери Гилиъм. \"Теорията ми е, че ако трябва да кажете нещо важно и сложно, послушайте Мери Попинз - лекарството влиза по-лесно с лъжица захар.\"\n\nС чувство за хумор и оптимизъм, противоположни на често дистопичните светове в киното му, световноизвестният режисьор и член на \"Монти Пайтън\" посрещна въпросите на български журналисти. Той е в София по случай 20-годишнината на \"София филм фест\", където представи класическото си заглавие \"Бразилия\", а утре, събота, ще се срещне с почитатели и ще закрие фестивала с прожекция на най-новия си филм - \"Теорема нула\" от 2014 г.\n\nВсъщност \"най-новият\" филм на Гилиъм трябваше да бъде \"Мъжът, който уби дон Кихот\". Пословичният му проект, който го мъчи от 1998 г., се е превърнал в символ на битката на фантазьора с реалността, която водят всичките му герои. След наводненията и болестите, споходили продукцията, описани в документалния \"Човекът от Ла Манча\" (2002 г.), след още няколко провалени опита през годините, снимките, насрочени за този април, отпаднаха поради здравословни проблеми на актьора Джон Хърт.\n\nГилиъм обаче е по своему оптимист.\n\n\"Не се отегчавам, защото този филм е форма на заболяване. Постоянно казвам, че е като мозъчен тумор - докато не го премахна, не мога да продължа с живота си. И да, да повторя - работя по него. Той глътна колко - около 25 години от живота ми, но още не съм се излекувал. Няма да казвам дати, защото ще го урочасам\", каза в София той. И шеговито добави, че не е трябвало някога да се отказва от Холивуд.\n\n© Анелия Николова Гилиъм и основателят на фестивала Стефан Китанов преди пресконференцията \"Филмите, които съм снимал там, са най-лесно направените ми - имахме пари, големи звезди, а бюрократите във филмовите студиа лесно се плашат. Трикът е да имаш приятели като Брус Уилис, Джеф Бриджис и Робин Уилямс. Проблемът ми е, че сега, когато трябва да представя нова идея пред хората с парите, те също се плашат...\"\n\nГилиъм и основателят на фестивала Стефан Китанов преди пресконференцията\n\nСпоред британеца днес сме в \"рококо\" периода на филмовата индустрия - изключителна техника и детайл, но малко съдържание. Положението е като в цялата икономика - съществуват само много големите и крайно малките риби, които и да имат идеи, нямат бюджет за реклама. Три съвета, които Гилиъм би отправил към младите режисьори? \"Търпение, търпение и намерете си и истинска работа, освен ако не сте болни като мен.\"\n\nИнак важна е не техниката, с която снимаш, а онази, на която гледаш кино. \"Побърквам се, когато видя хора да гледат филми на телефоните си. Не бих казал, че салонът е точно религиозно преживяване, но днес сме обърнали пропорциите - ние сме големи, а екраните малки. Което е окей само когато трябва да гледам у нас филмите, номинирани за \"Оскар\", за да гласувам - завиждам по-малко на истински добрите.\" Добър филм можеш да направиш и с вградената камера на автомобил \"Тойота\", отбеляза той.\n\n© Анелия Николова По-късно из пресконференцията британецът призна, че смята, че е бил по-интересен творец като млад. А за бъдещето... не мисли: \"Голямото ми притеснение, е че сме твърде много и искаме твърде много неща. Донякъде съм разочарован от вируса ебола, защото беше обещал да реши този проблем.\"\n\nСебе си Гилиъм определи като смесица от британец и американец с щипка Италия. Постепенно въображението ми се превърна от протестантско в католическо, каза режисьорът, някога обявил Фелини за едно от най-големите си вдъхновения. \"Това, което ме впечатли у него е фантазията - докато не отидох в Рим и не видях, че всъщност е документалист. Той е вид алхимик, виждаше реалността и я превръщаше в нещо още по-театрално. Беше голям лъжец. И това е, което научих от него - да лъжа. Всичко, което ви казах днес, е лъжа.\"Тери Гилиъм ще направи среща с автограф с почитателите си утре, събота, от 12 ч. в Дома на киното.","summary":"Мисля, че всъщност правя документални филми, но ги маскирам умело, смята майсторът на мрачните кинофантазии Тери Гилиъм, който утре ще се срещне с фенове и ще закрие 20-ия \"София филм фест\".","language":"bul"}
{"url":"https://www.dnevnik.bg/evropa/obrazovanie/novini/2012/03/03/1779266_kakvo_e_da_si_student_v_chujbina_universitetut_v/","title":"Какво е да си студент в чужбина: Университетът в Глазгоу","date":null,"text":"Снимката се разпространява под лиценза на Creative Commons.\n\nПериодът на обучение е една година, като първите шест месеца са изключително интензивни и се състоят от посещаване на лекции и семинари. Повечето свободно време бихте прекарвали в библиотеката, тъй като тя става ваш втори дом, поради количеството на учебници и материали, които трябва да се четат за всеки семинар. Знанията се получават повече от самоподготовка, но и лекциите са изключително интерактивни, развиващи мисленето и на доста високо ниво.\n\nЕдна от първите трудности, които може да срещнете е глазгоуският акцент, който е много характерен за Шотландия и понякога доста неразбираем. Хубавото е, че хората са достатъчно толерантни и не биха се разсърдили, ако ги помолите да повторят казаното. С повече практика и слушане след един месец няма да имате никакъв проблем, тъй като шотландците са изключително позитивни, любезни и усмихнати хора. Социализирането е също важна част и ако срещате трудности, просто се опитайте да посещавате възможно повече социални групи, общества или различни класове, където да намерите повече приятели.\n\nОбикновено университетите поемат здравната застраховка на студентите си и единствено ще трябва да се регистрирате за GP и за Дентална практика. В Глазгоуския университет има лекарска практика и можете да се регистрирате в началото на годината. Другото нещо, с което е необходимо да се заемете е Общинския данък (Council Tax), от който като цяло сте освободени, след подаване на съответните документи. Транспортът е много удобен - метро, влакове, автобуси. Относно автобусите, освен ако не им махнете да спрат на спирката, ще ви подминат, така че не забравяйте да помахате.\n\nЗа съжаление, във Великобритания все още има т.нар. разрешителни за работа, без които няма как да ви наемат на работа. Всеки български студент има право на 20 часа работа по време на семестъра и на пълен работен ден през лятната ваканция, която е около три месеца. Въпросната Yellow card е безплатна и се издава за три месеца, като новото допълнение е, че трябва да се регистрирате за Comprehensive Health Insurance.\n\nОрганизират се много кариерни събития за писане на CV, за провеждане на интервюта, email бюлетини за свободни позиции, както има и кариерни съветници, които биха ви дали полезни съвети за професионалната ви ориентация.\n\nМястото, където ще прекарвате най-много време е библиотеката, която е страхотна 12 етажна сграда с всичко, което ви е необходимо - кафене, заведение за хранене, удобни дивани и безплатен Wi-Fi. Освен това има и достатъчно онлайн ресурси, които може да ползвате от дома си.\n\nУниверситетът разполага с няколко спортни бази, като най-близката е спортната зала до университета. Доста посещавано място и има всякакви видове спорт като си заплащате годишна такса в началото на годината.\n\nТук можете да намерите изключително добри оферти за студенти. Т. нар. \"студенстка уличка\" или Ashton Lane предлага най-различни пъбове или заведения за хранене, където можете да се нахраните за три до седем паунда в зависимост какво ви се хапва. Столът на университета също е много добро място. За 1.50 паунда ще хапнете вкусна топла супичка. Супермаркетите са много изгодни, като доста от нещата са по-евтини от България, така че ако умеете да си готвите ще ви бъде полезно. Primark и H&М са евтини марки, от които можете да пазарувате дрехи, разбира си има и много по-скъпи и качествени магазини за всеки вкус.\n\nКакто споменах вече има толкова много места, където да прекарвате свободното си време, че да се чудите кое да посетите първо. Също така е хубаво да пътувате из Шотландия, тъй като е много красива страна.\n\nСпециалността ми отваря доста перспективи за работа в международни организации в областта на правото, международните отношения и човешките права. Фактът, че Глазгоуският университет е сред първите петте най-добри във Великобритания има огромно значение за бъдещите работодатели.","summary":"Периодът на обучение е една година, като първите шест месеца са изключително интензивни и се състоят от посещаване на лекции и семинари. Знанията се получават повече от самоподготовка, но и лекциите са изключително интерактивни, развиващи мисленето и на доста високо ниво.","language":"bul"}
{"url":"https://www.dnevnik.bg/print/arhiv_pari/2008/07/01/1682416_liatoto_vinagi_e_sezonut_na_nejnite_modni_stihii/","title":"Лятото винаги е сезонът на нежните модни стихии","date":null,"text":"БанскиТук обща формула на успеха няма. Всеки трябва добре да се възползва от своите телесни силни и слаби страни. Ако изборът ви пада върху тип половинки, тогава заложете на ярки, свежи цветове, които граничат с неоновата гама. Ограничения няма - щампите са на пъстри цветя, геометрични фигури. Според най-добрите в бранша съвсем леко премерено отклонение към кича не е излишно. Подобни добри попадения се откриват в колекцията Beachwear на най-цветната марка Benetton. С подплънки или не, горнищата са умело изрязани, като не липсват пайети и мъниста. Изключително попадение този сезон прави Триумф. Предложенията оттам валят като цветен секси дъжд. В сериите Jungle, Savannah, Kenia и Exotic Sun доминират оригинални флорални мотиви и животински шарки. Дизайнери като Calvin Klein бързо се адаптират към промените. Неговите модели, създадени специално за модния гигант Victoria's Secret, връщат блясъка на целия бански. Черното и бялото в този случай си остават класика, но не липсват и смели цветове в съчетание с ексцентрични кройки. Нещо отгореЗа да сте истинска модна икона на плажа, непременно трябва да се сдобиете с така нашумелите туники или пък вечното парео. Последното, стига да сте изобретателни, е гаранция да ви забележат. Дългите поли тип фламенко също са много подходящи. Цветовете тук варират от успокояващо пастелни до смели цветни петна. Но всичко това, задължително ефирно и прозрачно. Интересно е виждането за летен шик от Missoni. Те успяват да уловят играта на цветовете, силата на светлосенките, които създават изисканост дори и на плажа. Добавете в сака си хитовите къси панталонки от Diesel или Guess, които няма да ви предадат, ако инцидентно замените плажа с близкия бар.ОчилаТе са най-добрите съюзници на лятото. Към всичките им полезни функции добавяме и тази на обезоръжаващ аксесоар. Това лято властва белият цвят, особено подходящ да подчертаете тена си. И тук вариантите са много, марките още повече. D&G, Roberto Cavalli, Armani. Асиметрична рамка и силно затъмнени стъкла, декорация с камъни, тънки с огромни стъкла - изберете сами. Дизайнерите си знаят цената, затова наддаването започва от 250 лв. На бос кракНе говорим просто за джапанки, които са удобни, но изглеждат като недоразумение в комбинация с красива плажна рокля или бляскав цял бански. Заложете на нисък, но ефектен сандал или чехъл. Освен спортните си модели Adidas предлагат няколко модела точно в духа на лятната модна ваканция. Diesel също не изостават от класацията. Друг щрих са каишките, увиващи се съблазнително около глезените, катарами с камъчета и различни орнаменти. За тези, които обичат да се извисяват дори и на плажа, платформите се завръщат с гръм и трясък това лято.Малки големи нещаОбемните плажни чанти са с флорални мотиви (Pucci, Escada) или със сламена нотка на небрежност. От Missoni, Versace и Benetton ви предлагат най-различни висококачествени плажни хавлии, които с атрактивните си разцветки се превръщат в допълнение към цялостната ваканционна визия. Шапки с огромни периферии придават шикозна небрежност, предпазват кожата на лицето и косата. И не на последно място, запасете се с всевъзможни гривни, обици и колиета в тон с банския и останалите ви плажни аксесоари.Истинска цветна фиеста се завихря през горещите месеци във всеки гардероб","summary":"Да предположим следната ситуация. Стартът на лятната отпуска вече е закован на календара, избрана е желаната плажна дестинация по света или у нас. Успели сте да влезете във форма с помощта на всякакви хитринки - диети, ускорена фитнес програма, козметични чудеса. Не сте забравили и слънцезащитната козметика. Всичко, което ви остава, е да съберете багажа. Липсата на такъв обаче, особено що се отнася до пълната плажна екипировка (не говорим за плавници, шнорхели и т.н.), е сериозен проблем. Бански, чанти, кокетни туники, аксесоари надничат от витрините. Те са навсякъде, но не и във вашия куфар. Това е поправимо, особено когато се е появила и любимата ни английска дума - sale. Дайте предварителен старт на своята отпуска. Сега.","language":"bul"}
{"url":"https://www.dw.com/bg/%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5-%D0%BB%D1%8E%D0%BB%D0%BA%D0%B0-%D0%BD%D0%B0-%D1%87%D0%BE%D0%B2%D0%B5%D1%87%D0%B5%D1%81%D1%82%D0%B2%D0%BE%D1%82%D0%BE/a-38946710","title":"Балканите - люлка на човечеството?","date":null,"text":"Отделянето на еволюционната линия на човека от тази на маймуните вероятно е започнало няколко стотици хиляди години по-рано, отколкото се предполагаше досега. И това може да е станало в Европа, а не в Африка, както гласи най-разпространената теория.\n\nРеволюционното откритие е на международен научен екип от Зенкенбергския Център за човешка еволюция и палеонтология. Резултатите от тяхната изследователска работа бяха поместени снощи на страниците на едно от най-авторитетните в света научни издания - специализираното списание PLOS One. Ръководител на групата изследователи е проф. Мадлен Бьоме от Университета в Тюбинген, Германия. Учените са изследвали отново и са предатирали две находки - челюст и зъб от грегопитек, древен предшественик на човека - открити съответно в Гърция и България.\n\nНай-близкият съвременен родственик на човека е шимпанзето. Досега се предполагаше, че тяхната еволюционна линия на развитие е започнала да се разделя преди около 5 до 7 милиона години в Африка. Научният екип под ръководството на проф. Бьоме е изследвал отново двете находки на изкопаемия хоминид (представител на човешкото семейство). Към хоминидите спадат човекът, заедно със своите измрели предшественици и човекоподобните маймуни.\n\nАнализът на двете находки карат учените да предполагат, че при грегопитека става дума за непознат досега праисторически човек. Така например корените на зъбите му са в голяма степен слети, което е характерен белег за човека и неговите предци. При човекоподобните маймуни това не е така. \"Самите ние бяхме страшно изненадани от откритието, тъй като съществуващите находки на праисторически хора досега бяха от Африка, южно от Сахара\", казва Йохен Фус, член на екипа учени.\n\nТози зъб на грегопитек учените са открили в България\n\nСлед проучване на седиментните скали, където са открити фосилите, учените са датирали долната челюст на 7,175 милиона години, а зъба - на 7,24 милиона години. Това означава, че фосилите са със шест до седем милиона години по-стари от досега откритите останки от праисторически човек в Африка. От това учените вадят заключението, че разделянето на родословието между шимпанзето и праисторическия човек е станало по-рано - при това не в Африка, а в източното Средиземноморие. Възможно е това да е било предизвикано от драматични промени в климата.\n\nЕвропа е приличала на савана?\n\nВ седиментните скали, където са открити находките, учените са се натъкнали на фин червеникав пясък, характерен за пустинните райони. Учените предполагат, че произходът му е от Северна Африка. Освен това е открито и голямо съдържание на различни соли.\n\n\"Тези данни могат да докажат за първи път, че преди 7,2 милиона години Сахара се е разширила и пясъчните бури са разпространили червен, богат на соли прах чак до северното крайбрежие на Средиземно море\", казва ръководителката на научния екип Мадлен Бьоме.\n\nУчените твърдят, че климатичните промени са довели до образуването на савани и в Европа. В седиментните скали те са открили следи от типични за саваната растения, както и от бушували пожари. \"Общата картина говори за условия, типични за саваната. Към това се прибавя и фактът, че заедно с фосилите на грегопитека са били открити и вкаменелости от далечни предци на жирафи, газели, антилопи и носорози\", казва съавторът на изследването от БАН проф. Николай Спасов.","summary":"Две находки на вкаменелости могат да преобърнат теорията за африканския произход на съвременния човек. Учени твърдят, че праисторическият човек се е разхождал най-напред по земите на днешна България и Гърция.","language":"bul"}
{"url":"https://www.dnevnik.bg/print/arhiv_pari/2001/11/01/1528243_sovereign_debts_market/","title":"Sovereign debtS market","date":null,"text":"countrybidаsknet changetime/gmtArgentina \"PAR\" 52.37555.000-0.625 14:46:43Argentina \"DISC\"56.00061.0000 12:46:00Argentina \"FRBS\"45.25046.750-0.375 14:53:07Argentina GLB-1736.50037.7501.25 14:42:34Argentina GLB-2730.50034.5000 14:17:51Brazil \"PAR\" 68.00068.5000 14:50:14Brazil \"DISC Z\" 70.62571.0000.125 14:52:57Brazil \"C\" 74.62575.0000 14:50:23Brazil \"DCB\" 67.50068.2500 14:37:10Brazil \"EI\" 86.75087.0000 14:50:33Brazil \"MYDTR\" 81.25081.7500 06:00:41Brazil \"NNMB\" 78.25078.6250.375 14:51:04Brazil GLB-01 99.750100.1250 06:00:49Brazil GLB-08 84.75086.500-0.125 14:51:21Brazil GLB-27 72.00073.0000.125 14:49:18Bulgaria \"DISC\" 83.25084.0000 14:46:45Bulgaria \"FRB\" 85.25086.250-0.125 13:52:07Bulgaria \"IAB\" 82.87583.375-0.125 14:51:45Korea GLB-03 106.875107.625-0.125 14:53:00Korea GLB-08 115.875116.375-0.5 14:53:07Mexico \"PAR\" 93.00094.125-0.625 14:42:46Mexico \"DISC\" 99.000100.0000 17:37:13Mexico \"UMS-26\" 125.250125.875-0.25 14:43:35Mexico \"UMS-16\" 120.625121.875-0.75 14:02:27Mexico \"UMS-07\" 112.500113.375-0.125 13:19:16Mexico \"UMS-08\" 106.375107.125-0.125 14:02:27Mexico \"VRR\" 0.2500.5000 14:02:26Morocco \"A\" 87.25088.750-0.25 14:02:57Nigeria \"PAR\" 64.50066.500-0.25 14:02:57Panama \"FRN-02\" 100.750101.0000 06:02:35Panama \"DISC\" 62.00062.5000 06:00:20Panama \"PAR\" 62.00062.5000 06:00:20Panama \"GLB-02\" 100.500101.5000 13:44:09Panama \"GLB-20\" 103.125104.8750 14:46:12Panama \"IRB\" 85.50086.8750 14:35:27Panama \"PDI\" 77.75078.3750 14:34:12Peru \"DISC\" 72.50073.0000 06:02:21Peru \"PAR\" 41.50042.0000 06:00:53Peru \"PDI\" 74.62575.250-0.125 14:53:11Peru \"FLRB\" 67.50068.625-0.125 14:49:08Phillippine PARB86.00086.5000 06:00:23Philippine \"DCB\"85.00085.5000 06:00:25Philippine FRB-A87.00087.5000 06:00:26Philippine \"NMB\"94.00096.0000 06:00:27Poland \"PAR\" 76.00077.000-1 14:02:57Poland \"PDI\" 98.87599.3750.5 14:05:08Poland \"RSTA\" 83.25084.000-0.25 14:02:57Russia \"M-Fin 4\"89.50089.8750.25 14:19:38Russia \"M-Fin 5\"52.50052.7500.125 14:47:41Russia \"M-Fin 6\"66.12566.8751.125 14:18:09Russia \"M-Fin 7\"44.37546.875-0.375 14:02:56Russia \"M-Fin 8\"57.87559.6250.875 09:42:16Russia \"GLB-05\" 98.75098.8750.5 14:52:46Russia \"GLB-18\" 93.12593.8750.25 14:36:07Vietnam \"PDI\" 69.00069.5000 06:00:48Venezuela \"Disc\"73.00073.5000 06:00:50Venezuela \"Par-A75.12576.5000 12:46:18Venezuela \"DCB\" 77.25077.5001 14:52:31Venezuela GLB-2765.00065.7500.5 14:02:55Venezuela \"FLRB\"78.25079.0000 06:00:38Venezuela GLB-1888.25090.000-0.75 14:46:13Цените са в центове за долар дълг.Данни от 21.11.2001 г. .","summary":"страна\tкупува\tпродава\tнет. промяна\tвреме/gmt","language":"bul"}
{"url":"https://www.dnevnik.bg/print/arhiv_pari/1997/12/01/1423290_ideiata_za_nezavisim_jivot_-_vajen_princip_na/","title":"ИДЕЯТА ЗА НЕЗАВИСИМ ЖИВОТ - ВАЖЕН ПРИНЦИП НА ГРАЖДАНСКОТО ОБЩЕСТВО","date":null,"text":"Мариета КОЛЕВА, снимка Сергей АНТОНОВЗА хората с увреждания обикновено се сещаме покрай големи християнски празници. За да им протегнем ръка за помощ, дано изпросим извинение за собственото си безхаберие към техния нелек живот. А те са част от нашето общество. И точно като всички нас се нуждаят от уважение и разбиране. Не от милостиня, не от съжаление. Хората с увреждания обикновено наричаме инвалиди. И най-често в съзнанието ни изпъква видим недъг. А това са хора с физически или психически проблеми, на които е по-трудно, но не и невъзможно да постигнат определени цели. Те рядко получават необходимата им помощ от държавата, за да живеят нормално, пълноценно и достойно. Техният брой през последните години рязко нараства не само у нас, но и в цял свят. В случая причините са без значение. По-важното е, че тези хора се нуждаят от нормално участие в живота на обществото. И колкото по-рано започне интегрирането им в това общество, толкова по-малко проблеми ще има да решава то в бъдеще. Защото, инвестирайки в тяхното образование, давайки им равни шансове за работа, обществото ще ги превърне в пълноценни свои членове, в данъкоплатци, а не в длъжници.В страните с утвърдени демокрации и пазарни принципи съществуват отдавна организации, чиято основна роля е да информират обществото и властта за потребностите и възможностите на хората с увреждания. Резултатите там са на лице. По улиците се движат забързани инвалидни колички, градският транспорт се ползва от тези хора без проблеми, много от тях са мениджъри в престижни фирми. Хората с увреждания се чувстват пълноценни, пълноправни членове на обществото, защото допринасят за неговото развитие. Ние искаме да помогнем също на хората с увреждания да живеят и работят достойно сред и заедно с другите.Такава е и целта на Център за независим живот София, каза за в.ПАРИ Емил Дунчев, изпълнителен директор. Центърът е създаден преди три години като гражданско сдружение с основна цел да подпомага хората в неравностойно социално положение, лицата с физически и умствени увреждания, физиологична или психологическа зависимост, които се нуждаят от социална терапия за своето развитие, желаят да осъществяват образователните, професионалните и личните си планове.Философията за независим живот е предпоставка за стабилното развитие на гражданското общество и включването в активна дейност на всички хора, каза г-н Дунчев.База данни на основата на съхранените възможности за бъдеща социална работаССдружението разработва различни проекти, чиято основна цел е разчупването на бариерите в общуването. В процес на разработване е информационна система с база данни на инвалидизираните лица в град София. Тя не е медицинския модел на инвалидността.Базата данни търси социалните измерения на възможностите на хората с увреждания и ще послужи за нови проекти в посока продължаване на образованието, квалификацията или търсенето на работа, осъществяването на активен диалог не само между тях, но и с различни организации. Проектът се финансира от Института по устойчиви общности във Върмънт САЩ по програма Демократична мрежа.Нова структура за нов тип социална работаРаботи се по проект за изграждане на система от центрове, в която да могат да се срещат и общуват хората, проповядващи философията на независим живот. Нашата основна цел е да премахнем бариерата в обществото, както и архитектурните, и транспортните, и тези в мисленето, за да станат тези хора икономически независими. Затова апелираме към всички работодатели да дадат възможност на хората с увреждания да работят. Така те ще бъдат не само социални, но и икономически независими, обясни г-н Дунчев. В бъдещите планове на Център Независим живот е създаването на дневни центрове като място за срещи на хората с увреждания, които нямат нищо общо с изолацията на социалните домове за инвалиди.Клуб Гражданинът ИЧленовете на този клуб ще имат не само възможността да се срещат и общуват ,а да променят себе си и обществото, да доказват себе си пред другите, да са това, което са-едни съвсем нормални хора.","summary":"Създава се база данни за хората с физически увреждания в София","language":"bul"}
{"url":"https://www.dnevnik.bg/evropa/evropeiski_parlament/stani_evrodeputat/2009/10/20/802197_chitatelite_na_dnevnik_podkrepiha_zaduljitelen_otpusk/","title":"Читателите на Дневник подкрепиха задължителен отпуск по бащинство за страните от ЕС","date":null,"text":"Участвайте в играта \"Стани евродепутат!\"*, за да научите повече за важните решения на Европейския парламент, които засягат ежедневния ни живот.Прочетете повече за въпроса, гласуван в онлайн пленарната ни зала, и дайте позицията си \"за\", \"против\" и \"въздържал се\" . Всеки месец ще избираме по два въпроса от решенията, гласувани в ЕП, като в края на месеца ще сравняваме тук резултатите между виртуалния и реалния вот в парламента.---\n\nВъпросът за въвеждането на задължителен отпуск по бащинство за страните от Европейския съюз (ЕС) беше на дневен ред в играта на Европа.Дневник \"Стани евродепутат\". Читателите подкрепиха предложението с 88% \"за\", 10% \"против\" и 3% \"въздържал се\".\n\nТъй като въпросът е част от т.нар. \"семеен пакет\", който все още подлежи на промени, след първото четене през май депутатите решиха да върнат проектодирективата за преразглеждане в парламентарната комисия по правата на жените и равенството между половете към ЕП. Те аргументираха решението си, като подчертаха, че по въпроса няма компромис на първо четене със Съвета и че мненията вътре в ЕП твърде много се различават. Промените от семейния пакет трябва да бъдат гласувани през настоящия законодателен мандат на ЕП.\n\nЕто как евродепутатите разгледаха въпроса за въвеждането на задължителен отпуск по бащинство за страните от ЕС:\n\nВ доклад на Парламентарната комисия по правата на жените към Европейския парламент беше повдигнат въпроса за въвеждане на задължителен отпуск по бащинство. Докладът засяга предложението за директива на Европейския парламент и Съвета за въвеждане на допълнителни мерки за насърчаване на безопасността и здравето по време на работа на бременни работнички и на работнички родилки.\n\nВъпросът за отпуската по бащинство е част от т.нар. \"семеен пакет\", който цели да подпомогне европейските семейства в съчетаването на работата и семейния живот. Такава точка до сега не съществува в европейското законодателство.\n\nИдеята е, че освен задължителният отпуск по майчинство е необходимо да се въведе такъв задължителен отпуск и за бащата, за да може майката да се възстанови след раждането. В доклада на Парламентарната комисия по правата на жените се казва, че отпускът по бащинство трябва да се взема най-малко две седмици след раждането. През тези две седмици на бащата трябва да му се плаща пълно обезщетение, твърдят евродепутатите.\n\nВъпросът предизвика различни реакции в Европейския парламент. Според Едит Естрела, докладчик по темата, \"това право е особено важно за балансираното участие на мъжете и жените в работата и за споделянето на семейните задължения.\" Този отпуск би трябвало също да \"подкрепи жената по време на нейното възстановяване и да насърчи участието на бащите в живота на децата\".\n\nЕвродепутатът от Словакия Едит Бауер от друга страна смята, че предложението за законодателство се отнася основно за защитата на здравето и сигурността на бременните и кърмещите жени и затова въпросът за отпуска по бащинство няма място там. \"Разбира се, че трябва да намерим начин за по-добър баланс между кариера и семейство и за по-справедливо разделяне на отговорностите и работата в семейството, но не и в тази директива\".\n\nВъпросът беше на дневен ред в играта \"Стани евродепутат\". Очаквайте коментарите на българските евродепутати от парламентарната комисия по правата на жените към ЕП по въпроса трябва ли да има задължителен отпуск по бащинство за страните от ЕС.","summary":"Идеята е, че освен задължителният отпуск по майчинство е наобходимо да се въведе такъв задължителен отпуск и за бащата, за да може майката да се възстанови след раждането. Отпускът трябва да бъде най-малко две седмици след раждането.","language":"bul"}
{"url":"https://www.dnes.bg/blogini/2013/06/04/kak-se-zalichavat-moralni-cennosti.189859","title":"Как се заличават морални ценности?","date":null,"text":"От известно време се замислям върху един въпрос: Как лесно могат да бъдат заличени ценностите на човека и да бъде принуден да деградира?\n\nЗащо си задавам такъв въпрос ли? Причината е известна на всички – повсеместната унилост и липса на всяккакъв морал. Няколко са методите, с които можете да съсипете морала у някого:\n\n· Потокът на информация към него трябва да бъде достатъчно голям и пълен с повърхностни и несъществени неща. Информацията трябва да бъде такава, че да не се налага да мисли и да си прави някакви съждения. Пример и съвет: пуснете телевизора и отделете по една минута за всяка поредна програма и вижте какво се предлага там.\n\n· Когато му предлагате възможност за усъвършенстване, предложението трябва да остане само на думи и не трябва да му давате възможност да се интересува или ако го прави, отлагайте във времето. Пример и съвет: предложете му по-висока длъжност или заплащане, ако сте работодател и дайте да се разбере, че ще е достатъчно трудно постигането на подобна цел. Не му разрешавайте да стига до високо ниво на образование, защото рискувате да загубите неговата подчиненост.\n\n· Обстоятелствата около него трябва да се определят от материалното. Единствената му цел трябва да бъде достатъчно елементарна, достигаща само до материалното и то също да бъде достатъчно малко, за да го кара да да търси повече, но само от самото материално. Пример и съвет: С колкото по-малко средства го оставите да живее, той толкова повече ще търси начини да си набави липсата и няма да има време да си мисли да други неща.\n\n· Заложете на ниското – от време на време показвайте „кокъла“, за да го вижда и да остане с впечатлението, че това е „светлото му бъдеще“. Като гладно бездомно куче той ще ходи след вас, ще изпълнява всичко каквото му кажете, надявайки се да получи „възнаграждение“.\n\n· Спирайте всеки опит за връщане към миналото, само му напомняйте за грешките, без да го оставяте да ги анализира. Напомняйте му за дребните материални придобивки и ги представяйте като големи постижения и дори можете да му кажете да се радва и на малкото и че има и хора в доста по-лошо положение.\n\n· Ако случайно се окаже малко по-интелигентен и започне да протестира, отново покажете „кокъла“ и се опитайте да му предложите други приятни занимания, като например гледане на шоу. Ако това не го успокои, просто го заплашете, че му се размине „възнаграждението“.\n\n· Още един приятен начин да накарате човек да забрави за ценностите си е да му дадете „отговорности и привилегии“. Пример и съвет: дайте му вещ и му кажете, че пазенето й е най-голямата отговорност за вас, а той е единствения, който има приилегията да я пази.\n\n· Ениствените му „привилегии“ да бъдат елементарните човешки нужди, които са необходимост, но той в никакъв случай не трябва да узнава за това.\n\nАко спазвате тези стъпки, след известно време ще забележите как човекът е започнал да мисли еднопосочно, разхвърляно и ще бъдете учудени от неговото послушание, въпреки тромоза, който сте му приложили... На същия ще му бъде страшно трудно се обедини с други като него – той просто е загубил чувството за съпричастност.\n\nТози постинг е препратка за мислене и към останалите, които ще прочетат това... Горенаписаните изречения са отговора на въпроса: „Защо стигнахме до тук?“!","summary":"| БЛОГИНИ | блоговете днес","language":"bul"}
{"url":"https://www.dw.com/bg/%D0%B3%D1%8A%D1%80%D1%86%D0%B8%D1%8F-%D0%BA%D0%B0%D0%BA-%D1%81%D0%B5-%D1%81%D1%8A%D1%81%D0%B8%D0%BF%D0%B2%D0%B0%D1%82-%D1%87%D0%BE%D0%B2%D0%B5%D1%88%D0%BA%D0%B8-%D0%B6%D0%B8%D0%B2%D0%BE%D1%82%D0%B8/a-15545509","title":"Гърция: как се съсипват човешки животи","date":null,"text":"По коридорите на градския съвет в Неа Йония тези дни е доста оживено. Хората дискутират политическата обстановка - стария премиер, новия премиер, задкулисните игри при смяната на властта и последствията. Настроението е приповдигнато. Общината в покрайнините на Атина се бунтува срещу данъка върху недвижимите имоти. Сметките за него пристигат заедно с тези за електричеството. Който не плати, рискува да му спрат тока. Общинският съвет е превърнал заседателната си зала в нещо като бюро \"Информация\" и призовава гражданите към неподчинение. Някои общински съветници даже напътстват желаещите къде да платят сметките си за ток, без да плащат новия данък.\n\nГръцките чиновници вече дават съвети под масата\n\nЕдин гражданин, отишъл да търси съвет в Общината, се надява спирането на тока посред зима да му се размине. Служителката му подава бележка с телефонните номера на електроразпределителното дружество и разсейва опасенията му: \"Това са телефонните номера на нашите електротехници. Едно позвъняване и те ще възстановят захранването\", обещава му тя. Най-важното е човек да се съпротивлява, допълва чиновничката. \"Повечето от нас са си купили жилища, за да не плащат наем. Но политиците налагат нови данъци с лека ръка\", казва един човек от опашката.\n\nВ Неа Йония почти всеки има собствено жилище. Това е съвсем нормално за Гърция. Въпреки спестените пари от плащане на наем, доходите не стигат за нормален живот, казва Андреас Факас, който заедно с жена си получава пенсия в размер на общо 700 евро. \"Издържам петчленно семейство. Подпомагам и дъщеря ми, мъжа й и внучката. От една година дъщеря ми е без работа. А мъжът й - от две. На 80 години съм и не знам какво ще става по-нататък. Отивам при кмета!\", казва Факас.\n\nВъзрастният мъж отваря портфейла си. Вътре няма нито монети, нито банкноти. Нищо! 450-те евро, които държавата изисква от него за данък недвижима собственост, са цяло състояние. Не само за него. Гърците дължат над 850 милиона евро на държавното електроразпределително дружество. Ежедневно стотици семейства остават без ток. А като се добави и новият данък недвижими имоти, покриването на разходите става просто непосилно.\n\nСрещу новия данък се обявяват и онези, които имат спестявания в банката. Една от тях е Олга Катимертси, съветничка в градския съвет и съинициаторка на бойкота срещу плащанията. \"Повечето политици произхождат от истински политически династии. Те нямат никаква връзка с обикновените хора. Само вдигат ръка в парламента и гласуват някакъв закон. Но те нямат представа какво означава този закон за едно семейство. Те не са наясно, че с техните решения съсипват човешки животи\", казва Олга Катимертси. 80-годишният Андреас Факас също е твърдо решен да продължи да се бори: \"Този, който е измислил новия данък, във финансовото министерство или другаде, да не види добро, той и децата на неговите деца! Няма да плащам този данък!\"","summary":"Спиране на тока посред зима и куп нови безумни данъци - случва се и в България, но положението в Гърция е съвсем критично. Хората в по-бедните региони негодуват, а чиновниците даже вече им помагат да надхитрят държавата.","language":"bul"}
{"url":"https://www.dnevnik.bg/sviat/2010/09/10/958546_obshtoto_subranie_na_oon_prie_smekchenata_rezoljuciia/","title":"Общото събрание на ООН прие смекчената резолюция на Сърбия за Косово","date":null,"text":"Общото събрание на ООН с пълно мнозинство и с бурно одобрение прие в четвъртък късно следобед резолюцията, представена от Сърбия, за възобновяване на диалога между Сърбия и Косово, предаде \"Ройтерс\".\n\nКомпромисната резолюция бе съгласувана преди това с ЕС. Тя отваря пътя за преки преговори между Сърбия и Косово. В компромисния вариант Сърбия се отказва от исканията за повторно започване на преговори за статута на бившата й провинция.\n\nБи Би Си коментира, че с новата резолюция Сърбия напрактика е загубила дипломатическата война за Косово.\n\nПри представянето на резолюцията пред 192-членното Общо събрание на ООН сръбският министър на външните работи Вук Йеремич подчерта, че тя е неутрална за статута на Косово. Сърбия \"никога няма да признае едностранната декларация за независимост на Косово\", повтори за пореден път Йеремич.\n\nПрез 2008 г. Косово обяви с декларация своята независимост от Сърбия, която и до ден днешен не се признава от Белград. Много държави от ЕС, включително и България, както и САЩ, признаха независимостта на Косово. Все още обаче не е дадено признание от Русия. През юли Международният съд в Хага призна законността на косовската декларация и обяви, че тя не противоречи на международното право.\n\nТогава Белград внесе в ООН резолюция, която да заклейми едностранното отделяне като неприемливо и призоваваше за \"взаимно приемливо решение на всички съществуващи въпроси\", включително и статута на нейната бивша провинция. След неколкоседмично лобиране от страна на ЕС, в сряда Сърбия внесе в ООН нов вариант на резолюцията със смекчен тон и заявена готовност за преговори.\n\nПрез седмиците на засилен дипломатически натиск ЕС предупреди, че ако остане първоначалният вариант на резолюцията, това може да попречи на стремежите на Сърбия за членство в ЕС. Брюксел настояваше разговорите между Сърбия и Косово да се съсредоточат върху практически въпроси като например как косовски камиони могат да влизат в Сърбия, по каква програма да се преподава в сръбските училища в Косово и дали Косово може може да има собствен телефонен код. Близо 90% от населението на Косово са албанци. Останалите 10 на сто са сръбско малцинство, което е съсредоточено в северните райони по границата със Сърбия.\n\nВ новата резолюция е премахнато искането на Сърбия Общото събрание на ООН да осъди декларацията за независимост на Косово, признава се решението от юли на Международния съд в Хага и се приветства готовността на ЕС \"да улесни диалога между страните\", твърди \"Ройтерс\".\n\n\"Този диалог трябва да насърчава сътрудничеството, да осигурява напредък по пътя към ЕС и да съдейства за подобряване на живота на хората\", се казва в новата резолюция, цитирана от \"Ройтерс\".\n\n\"Ройтерс\" отбелязва, че представянето на документа пред Общото събрание не е минало съвсем без инциденти. Сесията е била забавена с три часа, тъй като Сърбия е възразила срещу присъствието на представители на Косово в залата. Косово не е член на ООН.\n\nПробелмът е бил разрешен, след като косовските официални лица са били вписани като гости на пет страни държави-членки, заявиха дипломати.","summary":"С нея се отваря пътя за диалог между двете страни, без да се засяга проблема със статута на Косово.","language":"bul"}
{"url":"https://www.dnevnik.bg/sport/2018/06/16/3201142_izpusnata_duzpa_i_silni_namesi_na_shmaihel_spriaha/","title":"Изпусната дузпа и силни намеси на Шмайхел спряха Перу при завръщането на световно","date":null,"text":"Дания записа победа в първия си мач на световното първенство след минимален успех над Перу с 1:0. \"Червения динамит\" имаше голям късмет в срещата с вдъхновените перуанци. Европейският тим, който беше сочен за фаворит, беше тотално надигран на стадиона в Саранск. Въпреки това Юсуф Поулсен вкара единствения гол в 58-ата минута.\n\nПеру направи много силен мач, който беше първи за южноамериканския тим на световни финали от 1982 г. \"Инките\" обаче имаха малшанса да изпуснат дузпа, както и да направят много пропуски пред датската врата.\n\nС прекрасни изяви пък се отчете стражът на Дания Каспер Шмайхел. Той спираше перуанските нападатели с атрактивни намеси с една ръка и дори с крак.\n\nПеру остава без победа на световно първенство от 1978 г., след като на последното си участие завърши с три загуби. Дания, която не беше на финалите преди четири години, този път започва по-добре. \"Червения динамит\" спази тенденцията европейските отбори да не губят дотук на първенството.\n\nПеру започна без големия си лидер Хосе Паоло Гереро, който остана на пейката, а атаката на тима водеше Хеферсон Фарфан. Въпреки това южноамериканците действаха със самочувствие и заложиха на себераздаване по терена, което вършеше работа.\n\nДания предпочиташе да разиграва продължително топката, но нямаше кой знае какви чисти положения на своята сметка. Кристиян Ериксен беше добре пазен от играчите в бяло-червено, а останалите в предни позиции за датчаните останаха изолирани.\n\nПървият добър шанс пред Перу се откри в 13-ата минута, когато Андре Карийо стреля в долния ляв ъгъл на Шмайхел, но вратарят на Дания се намеси по прекрасен начин. В 29-ата минута Фарфан се озова на добра позиция, но и неговият изстрел с глава беше избит в корнер.\n\nВ самия край на първата част добрата игра на перуанците им позволи да стигнат до дузпа. В наказателното поле на Дания Юсуф Поулсен препъна Кристиян Куева и халфът на Перу падна на терена. Първоначално съдията Бакари Гасама не отсъди нищо, но след това изгледа видеоповторение, което го убеди, че дузпа за перуанците има.\n\nПотърпевшият Куева застана зад топката, но заложи на силата, което изпрати топката високо над вратата.\n\nИграта на Перу през първата част обаче беше много добра, като \"инките\" стигнаха до осем изстрела. За същия период Дания имаше само пет удара, от които едва един беше точен.\n\nЛипсата на късмет в края на първото полувреме не сломи \"инките\", които започнаха със същата енергия и през втората част. Тимът на Рикардо Карека показа страхотен дух, а играчите в бяло-червено не спряха да тичат и да се раздават.\n\nТе започнаха много повече да владеят топката, а това им донесе и трайно присъствие в половината на Дания.\n\nВъпреки по-добрата игра на Перу, датчаните първи стигнаха до гол, като това се случи в 59-ата минута. Плеймейкърът на \"червения динамит\" Ериксен получи пространство за пръв път в мача, напредна и пусна хитър пас за Юсуф Поулсен, а нападателят се озова в много добра позиция и не сгреши – 1:0.\n\n© Reuters Датчаните се радват след гола на Юсуф Поулсен.\n\nДатчаните се радват след гола на Юсуф Поулсен.\n\nСлед попадението на Дания Перу пусна на терена и голямата си звезда, като Гереро влезе. Появата на нападателя даде още повече увереност на съотборниците му, които започнаха да играят все по-настървено.\n\nТри пъти Гереро се озова в прекрасни позиции, при които можеше да изравни резултата. Два пъти обаче нападателят беше спиран от Шмайхел, който се отчете със страхотни намеси.\n\nВ 79-ата минута капитанът на Перу беше много близо до гол, но изстрелът му с пета, когато беше с гръб към вратата, премина на сантриметри от страничния стълб. Мощните атаки на Перу обаче позволиха на Дания да стига до няколко контраатаки, но при тях вратарят на перуанците Гайесе също се представи на ниво.\n\n© Reuters Едно от невероятните спасявания на Каспер Шмайхел.\n\nЕдно от невероятните спасявания на Каспер Шмайхел.\n\nПо-рано през деня в другия мач от група С Франция победи Австралия с 2:1.","summary":"Дания започна победа с участието на световното в Русия след минимална победа с 1:0.","language":"bul"}
{"url":"https://www.dw.com/bg/%D0%BF%D1%80%D0%BE%D1%82%D0%B5%D1%81%D1%82%D0%B8%D1%82%D0%B5-%D0%BD%D0%B0-%D1%88%D0%BE%D1%84%D1%8C%D0%BE%D1%80%D0%B8%D1%82%D0%B5-%D0%B2-%D0%BB%D0%BE%D0%BD%D0%B4%D0%BE%D0%BD/a-3366514","title":"Протестите на шофьорите в Лондон","date":null,"text":"Шофьорите протестираха срещу високите цени на горивото и заплашиха, че ако правителството на Гордън Браун не се вслуша в исканията им, ще блокират рафинерии и пристанища. Нашият кореспондент в Лондон Андрей Владов съобщава, че растящите транспортни разходи във Великобритания заплашват да направят управлението на лейбъристите още по-непопулярно:\n\nДвижението в Лондон възвърна нормалния си ритъм едва привечер. Шофьорите на камиони си тръгнаха чак след като връчиха петиция на премиера Гордън Браун и на министъра на финансите Алистър Дарлинг:\n\n„Днес сме тук, за да направим отчаян опит да спасим още един британски отрасъл. Стигнали сме до задънена улица. Вече не знаем какво друго да направим, за да спрем скока на цените на горивата, освен да отправим петиция до финансовия министър да намали данъка върху тях”, казва Алекс Овъндън, който връчи протестното искане в правителствената резиденция на „Даунинг стрийт”.\n\nот това, че управляващите оправдават високите цени само с тенденциите на световните пазари, но отказват да направят това, което зависи от тях, за да облекчат транспортното бреме.\n\nДокато дасега дизелът бе значително по-евтин от бензина, цените им през последните седмици се изравниха. Дизеловото гориво е дори често по-скъпо от бензина.\n\nПревозвачите, чиито камиони се движат предимно с дизел, настояват правителството да им направи отстъпка в цената до 25 пенса на литър. В момента горивата по британските бензиностанции са вероятно най-скъпите в Европа, като дизелът на места достига 1 паунд и 40 пенса, или близо 1 евро и 80 цента. Шофьорите на камиони настояват властите да се откажат и от намерението си през есента да увеличат данъка върху всички горива с още два пенса на литър.\n\nТранспортните фирми са притиснати съвсем до стената,\n\nзаявяват и от Британската търговска камара, откъдето наскоро призоваха правителството на Гордън Браун да се откаже от плановете си да повишава цените по бензиностанциите, ако не иска да докара много превозвачи до фалит.\n\nНо бензиновият шок вече се усеща не само от собствениците на камиони, но и от обикновените британци. Мнозина от тях вече се замислят не само колко често могат да припалват колите си, но са обезпокоени, че по-скъпият транспорт неминуемо означава и по-скъпа храна в супермаркета.\n\nНа хоризонта се задава и още по-голяма опасност. От догодина властите на Острова се готвят да увеличат рязко и пътния данък за онези автомобили, които отделят най-много вредни газове. Мярката е обявена като екологична, но освен джиповете на по-заможните, ще засегне и по-старите коли на онези британци, които не са толкова богати. Т.нар. „Мондео Ман” – хората със средни доходи и поовехтели фордове в гаражите, които традиционно гласуват за лейбъристите.\n\nсрещу увеличаването на пътния данък скочи не само опозицията.\n\nНад 40 депутати подписаха искане до правителството да преразгледа решението си. Повечето от тях са от управляващата партия.\n\nВъпреки че е подложено на силен натиск както в парламента, така и от улицата, британското правителство засега не обещава промени в транспортната си политика.\n\nСлед като объркаха във вторник пътищата в Южен Уелс и движението в Лондон, стотиците протестиращи шофьори си тръгнаха, заканвайки се след седмица да блокират пристанища и рафинерии.\n\nНо ако нещо може да накара правителството да се откаже от готвените по-високи данъци върху бензина и колите, това ще бъдат не толкова протестите, колкото страхът на лейбъристите, че популярността им пада. В началото на май те претърпяха най-тежката си загуба на местни избори от 40 години насам. Миналата седмица едно от най-сигурните им места в парламента беше спечелено от консерватор по време на частични избори, а лидерът на опозицията Дейвид Камерън вече изпреварва Гордън Браун в обществените анкети.","summary":"Стотици камиони от цяла Англия се стекоха вчера в Лондон, предизвиквайки хаос по улиците на британската столица.","language":"bul"}
{"url":"https://www.dw.com/bg/%D0%B2-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B7%D0%B0-%D0%B1%D0%B5%D1%80%D0%BB%D0%B8%D0%BD%D1%81%D0%BA%D0%B8-%D1%81%D0%B5%D0%BD%D0%B0%D1%82-%D1%81%D0%B5-%D1%8F%D0%B2%D1%8F%D0%B2%D0%B0%D1%82-%D0%B8-%D0%BC%D0%BD%D0%BE%D0%B3%D0%BE-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%B8-%D1%81-%D1%87%D1%83%D0%B6%D0%B4-%D0%BF%D1%80%D0%BE%D0%B8%D0%B7%D1%85%D0%BE%D0%B4/a-2595435","title":"В изборите за берлински сенат се явяват и много кандидати с чужд произход","date":null,"text":"На пазара край кея Майбах в берлинския квартал Кройцберг винаги е оживено, повечето хора са мигранти. И тъй като по-голямата част от тях имат германско гражданство, кеят Майбах е предпочитано място за партийна пропаганда преди местните избори. Кандидатът на Християндемократическата партия за този избирателен район е Седат Самурай – човек със силни социални ангажименти, който в продължение на години е членувал в социалдемократическата партия, преди да я напусне разочарован. Преди шест години се присъединява към ХДС – точно той – един мюсюлманин, човек с турски произход, да стане член на партия, възлагаща най-голяма стойност на християнската западна култура?\n\n”Ако започнем да живеем с тези предразсъдъци, няма да постигнем никакъв напредък. Ние сме хора, които се развиват. И аз мисля, че и ХДС се научи да сътрудничи с имигрантите – аз съм най-добрият пример за това. Аз съм кандидат за берлинския сенат. Какво по-добро би могла да представи Хирстияндемократическата партия, освен да издигне един вмигрант, който има шансове – не просто за алиби.”\n\n20 процента от избирателите в този избирателен район имат чуждестранен произход. Един от тях – палестинец с германски паспорт, смята на всяка цена да гласува за Самурай:\n\n“Непременно ще гласувам за ХДС – партията има хубава програма: възпитание, образование, повече работни места и така нататък.”\n\nПалестинец е и следващият кандидат, който търси популярност сред изибрателите – Набил Рашид, който от 35 години живее в Берлин, е представител на Лявата партия и приема ангажиментите си със задоволство, тъй като Лявата партия подпомага интеграцията на мигрантите и ги улеснява при разрешаването на проблемите им. Тя не казва, подобно на другите партии, че съпротивяващите се на интеграцията трябва да бъдат прогонени. Ние знаем, че като мигранти в Германия имаме проблеми – и ние, и децата ни, но ние се поддаваме на обучение.\n\nНяколко улици по-нататък, в турския локал Саз, председателката на партията на зелените в Бундестага Ренате Кюнаст е дошла да окаже подкрепа на един партиен другар – Йозкан Мутлу. Той стана известен като говорител на своята партия по проблемите на образованието. Като такъв би желал и да бъде избран, а не защото има чуждестранен произход.\n\n“Не става дума за произхода, а за съдържанието. На моите плакати пише следното: повече образование, повече респект. Аз съм политик в сферата на образованието и искам да бъда избран, тъй като съм добър политик в сферата на образованието.”\n\nНа базата на мястото си в листата на Зелените Мутлу ще бъде избран в берлинския сенат със сигурност, но той иска да бъде избран и пряко – затова и е мобилизирал за своята предизберна проява известни личности. Които са дошли с удоволствие – като например писателя Феридин Заимоглу, чийто роман Лейла се превърна тази година в бестселър.\n\n“Той не е политик-юпи, е човек, стъпил здраво на краката си. Затова и обичам този човек, обичам го като политик.”\n\nМного обичана в своята партия е и социалдемократката Дилек Колат. В нейния избирателен район - Фриденау - мигрантите не са много, повече са по-високо образованите граждани. Както казва Колат, която е икономист по образование, въпросите на интеграцията играят роля и в политическата дейност, но тя би трябвало да покрие много по-широк спектър от теми, ако желае да се доближи повече до избирателите си и да бъде приета от тях. В рамките на предизборната си кампания Колат организира литературни и исторически обиколки из нейния квартал:\n\n“Винаги е интересно да се разхожда човек из квартала с хора, на които постоянно им идват наум цитати от този или онзи писател, които знаят как са написани неговите творби, как е живял, а покрай това – да се привлече вниманието им към развитието на квартала. По време на тези обиколки може идеално да се обсъди въпроса за отражението на политическата система.”","summary":"За изборите в неделя в Берлин почти всички партии са издигнали и кандидати с чуждестранен произход - във връзка с факта, че много от берлинчаните с германски паспорт имат чуждестранни корени.","language":"bul"}
{"url":"https://www.dw.com/bg/%D0%B4%D0%B0-%D1%81%D0%BF%D1%80%D0%B5%D1%82%D0%BD%D0%B5%D0%BC-%D0%B5%D0%B4%D0%B8%D0%BD-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC/a-16188322","title":"Да спретнем един референдум?","date":null,"text":"В Европа референдумите са отдавна на мода. В последните десетилетия на най-голям интерес се радват допитванията, свързани с ЕС и с промените в европейските договори. Норвегия например отхвърля на два пъти членството в Общността - през 1974 и 1994. Жителите на съседна Франция също нееднократно е трябвало да съобщават мнението си. През 1972 те се съгласяват Великобритания, Дания и Ирландия да се присъединят към тогавашната Европейска общност. 20 години по-късно одобряват договора от Маастрихт, след което и въвеждането на еврото. През 2005 г. французите, точно както и холандците, се противопостяват обаче на проекта за европейска конституция, с което предизвикват сериозна криза в Европейския съюз.\n\nВъв Великобритания досега е имало един-единствен референдум, свързан с европейската проблематика - през 1975, когато присъединяването на страната към Общността получава солидна подкрепа. И в останалите по-големи европейски държави поне по веднъж е било гласувано по европейски въпроси. На всенародно допитване, организирано от една гражданска инициатива, италианците например дават през 1989 г. одобрението си за европейската конституция. През 2003 поляците благославят присъединяването на страната си към Общността. Две години по-късно испанците гласуват \"за\" европейския конституционен договор.\n\nИрландия е шампион в референдумите - последният беше за фискалния пакт\n\nШампион в категорията \"референдуми\" обаче безспорно е Ирландия. От 1972 досега в страната са били проведени девет всенародни допитвания, посветени на членството в ЕС, единния вътрешен пазар, договорите от Маастрихт, Амстердам, Ница и Лисабон, както и на фискалния пакт, изискващ по-голяма бюджетна дисциплина. Договорът от Ница, подготвил базата за източното разширяване, и този от Лисабон, определящ по същество европейската конституция, са отхвърлени от ирландците през 2001 и 2008, след което обаче все пак получават одобрението им.\n\nИ в Дания, където както в Ирландия и за разлика от някои други държави, референдумите са задължителни и обвързващи, в последните 40 години са били организирани шест всенародни допитвания по свързани с Европейския съюз теми. Страната привлича най-голямо внимание през 2000-та година, когато датчаните се обявяват против въвеждането на еврото. Три години по-късно и шведите отхвърлят присъединяването към единното европейско валутно пространство. А през 1994 г. одобряват влизането на страната си в Европейския съюз с минимално мнозинство.\n\nРумънците наскоро решаваха на всенародно допитване съдбата на президента си\n\nВ миналото темите са били по-екзотични\n\nВ близко бъдеще нови референдуми по европейски теми не се задават. От април насам съществува Европейска гражданска инициатива, чрез която към Европейската комисия би могло да бъде отправено искането да се занимае с определена тема. Но за целта трябва най-малко седем души от различни държави-членки на Европейския съюз да съберат един милион подписи на хора пак от поне седем различни европейски страни. А Комисията може и да отхвърли искането, ако прецени, че не е от европейски интерес.\n\nВ България и Германия все още не са били организирани референдуми по европейски въпроси. В Белгия, Гърция, Португалия и Кипър също не е било искано мнението на гражданите по този вид теми, но е имало референдуми по други въпроси.\n\nА ето и някои по-интересни резултати от проведени реферндуми: През 1997 година албанците се произнасят срещу връщането на монархията, Дания продава през 1917 година днешните Американски Вирджински острови в Карибско море на Съединените щати за 25 милиона долара, а австрийската ядрена централа \"Цветендорф\" е спряна завинаги след референдум през 1978.\n\nАГ, ДПА, Б. Михайлова/ Редактор: Б. Рачева","summary":"По конституционни или държавни въпроси, за връщане на монархията, продажба на острови или експлоатация на реактори - в Европа референдуми се правят за какво ли не. Шампион в тази област безспорно е Ирландия.","language":"bul"}
{"url":"https://www.dnes.bg/world/2011/05/04/es-vryshta-granicharite-i-vizite-v-shengen.117831","title":"ЕС връща граничарите и визите в Шенген?","date":null,"text":"България и Румъния отговарят на всички технически условия, но някои страни не са съгласни с тяхното приемане, защото няма доверие, че Шенген функционира добре. Не само в тези две страни, но и другаде в общността. Това признание направи еврокомисарят за вътрешната сигурност Сесилия Малмстрьом.\n\nТя представи днес нова стратегия за миграцията, приета от Европейската комисия.\n\nВ нея се предлага страните членки да получат възможност временно да суспендират действието на Шенгенското споразумение, за да се предпазят от неочаквани вълни от имигранти.\n\nДосега имаше възможност за връщане на проверките само за 30 дни при заплаха за вътрешния ред. Това става от правителствата, които само информират съседите си и Брюксел.\n\nКомисар Сесилия Малмстрьом заяви, че предложението не е за цялостен механизъм за връщане на границите, а само за възможност, която да се прилага \"временно\", \"ограничено\" и \"при изключително извънредни ситуации\".\n\nПредложението ще бъде обсъдено на 12 май от вътрешните министри на ЕС, а как ще изглежда окончателното споразумение, ще стане ясно след срещата на върха на 24 юни на лидерите на Общността, които ще се занимаят изцяло с миграционната политика.\n\nЕврокомисията предлага решенията за възстановяване на граничния контрол да се вземат на европейско ниво, както и въвеждането на европейски проверки за състоянието на границите, каквито сега се прилагат само към страните, кандидатстващи за Шенген.\n\nМалмстрьом подчерта, че връщането на граничния контрол е в начален етап и тепърва заедно с министрите ще се уточнява при какви критерии ще става това. Заедно с вътрешните граници, които през последните 25 г. се затваряха само при спортни събития, ще се засили и контролът по външните граници.\n\nДействието на Еврокомисията идва, след като Италия и Франция настояха за възстановяване на граничните проверки, след като бяха атакувани от 25 000 имигранти, които пристигнаха на италианския остров Лампедуза и в Малта.\n\n\"Ние не искаме да превръщаме Европа в крепост, защото се нуждаем от работната ръка, от културата и идеите на хората, които се стремят към по-добър живот в ЕС\", заяви комисар Малмстрьом.\n\nСпоред нея съюзът трябва да остане на висотата на призванието си да дава убежище на нуждаещите се и да бъде по-солидарен към страните членки, които са на предната линия на миграционната вълна.\n\nЕврокомисарят коментира като \"незначителен\" броя на имигранти, опитващи се да останат в ЕС.\n\nОт февруари насам около 25 000 души са пристигнали в Италия и Малта. През миналата година 650 000 души са поискали политическо убежище в ЕС.\n\nМалмстрьом посочи, че документите за самоличност, които Италия даде на 25-те хиляди тунизийци, превръщайки ги в италиански граждани за 3 до 6 месеца, не им позволяват свободно да се движат в Шенген.\n\nТова ще може да стане само ако те имат национален паспорт, пари за издръжка и не са в базата данни на Шенгенската информационна система на издирваните лица.\n\nСтратегията за миграция, приета днес от Еврокомисията, съдържа цял каталог от инициативи, сред които създаване на европейска гранична охрана, засилване на граничната агенция Фронтекс и въвеждане на защитна клауза в директивата за визите, която да предвижда връщане на визовия режим при нарушения и изграждане на съвместни гранични центрове за издаването на визи.\n\nЕС иска до идната година да се приеме и единната система за предоставяне на убежище.","summary":"Новата стратегия бе представена днес в Брюксел","language":"bul"}
{"url":"https://www.dnes.bg/obshtestvo/2014/07/22/bivsha-rezidenciia-na-jivkov-stava-dom-za-vyzrastni-hora.233157","title":"Бивша резиденция на Живков става дом за възрастни хора","date":null,"text":"Бившата резиденция на Тодор Живков край Русе ще бъде превърната в \"Резиденция за възрастни хора\". Това е идеята на новите й собственици, съобщи Теодор Димитров пред БТА.\n\nБившата резиденция бе продадена на търг за 394 000 лева от частен съдебен изпълнител миналия петък. До публична продан се стигна заради големи задължения на предишния й собственик.\n\nДимитров, който е и ръководител на бъдещия проект обясни, че осъществяването на идеята и превръщането на резиденцията в частен дом за възрастни хора е част от политиката на русенската фирма, работеща в областта не международната спедиция.\n\n\"Освен приходи, искаме да правим и нещо полезно. От три години подпомагаме финансово женския баскетболен клуб Дунав 8806, а другият собственик на фирмата - Иван Иванов, ръководи фонда \"Математика на бъдещето\" към училищното настоятелство на математическата гимназия \"Баба Тонка\", който подпомага инициативи на талантливи деца\", обясни Димитров.\n\nСпоред него закупеният имот крие рискове. На резиденцията, която се състои от три корпуса, е имало само външен оглед.\n\nДимитров обясни, че няма архитектурен план, няма план за ВиК-мрежата, а земята, върху която са изградени трите корпуса, е държавна.\n\n\"Тепърва ще има специализирани огледи на сградата, за да видим точното й техническо състояние. Ще трябва да се направят архитектурни проекти отново, защото заради специфичното й предназначение всичко е засекретено и изчезнало от архивите\", обясни Димитров.\n\nСпоред него са необходими около един-два месеца, за да минат огледите и да се установи реалното състояние, в което се намира резиденцията.\n\n\"Надявам се, че през септември ще можем от идейния проект да преминем към осъществяване на бизнес плана. Идеята е да използваме зимния период за реконструкция и през лятото на следващата година, ако не срещнем пречки от техническо и административно естество, да отворим врати\", каза Димитров.\n\nПо думите му има недостиг на подобна услуга в страната.\n\n\"За съжаление клиентите на този вид домове се увеличават. Състаряването на населението е факт и все повече хора ще имат нужда от прекарване на старините си. Мисля си, че правим нещо добро\", казва Димитров.\n\nТой обясни още, че в частния дом за възрастни хора услугата ще се заплаща.\n\n\"Нашият дом ще бъде малък и по-бутиков. Идеята е разработването му да стане на модули. В началото ще бъде отворена съвсем малка част - за 25-30 човека, като при евентуален успех той много лесно може да бъде разширен, тъй като имотът позволява това. Искаме да стане едно райско кътче в лесопарка \"Липник\". Ще го свържем и с идеята на община Русе за придобиване на държавния горски фонд и разработване на местността в активно място за отдих\", казва Димитров.\n\nПо думите му могат да бъдат разработени два варианта за резиденцията - за дългосрочно пребиваване на възрастни хора и за краткосрочно пребиваване.\n\n\"Например, млади хора искат да отидат на почивка, но гледат възрастни родители. Те могат да ги настанят в резиденцията за времето, в което ги няма. При нас те ще получат всички необходими грижи\", обясни Димитров.\n\nСобствениците на резиденцията се надяват за съдействие и разбиране от страна на общинската и областна администрации.\n\n\"Надявам се, че създаването на един нов местен бизнес в Русе ще срещне разбиране, каквото винаги досега сме и срещали\", заяви Димитров.\n\nТой допълни още, че в момента се изчаква да приключи едноседмичният срок за обжалване по тръжната процедура, който ще изтече в началото на следващата седмица. \"Ако всичко е наред, започваме работа\", каза ръководителят на проекта.","summary":"Сградата бе продадена на търг за 394 000 лева ","language":"bul"}
{"url":"https://www.dnes.bg/blogini/2014/08/11/kakvo-naistina-mislia-za-razlichnite-religii.235230","title":"Какво наистина мисля за различните религии","date":null,"text":"Ще започна от индуизма: Никой от пантеона на индийските богове не е истински Бог.\n\nШива е обичал да медитира надрусан в планината, което му е давало илюзията за божествена сила, убил е собствения си син в пристъп на гняв. Вярно, че не е знаел, че му е син, но това дава ли ти право да убиеш 3-годишен, само защото те е ядосал? Естествено историята завършва щастливо, като той съживява сина си, убивайки малко слонче и вземайки неговата глава като резервна част за сина си.\n\nРама е бил древноиндийски цар, който никога не е показвал такава степен на агресия. Бил е представител на силно развита в научно и техническо отношение цивилизация, но в цялата Рамаяна, не е спомената и една единствена случка на самоотвержена помощ към някое друго същество, освен собствената му съпруга, в действителност почти всички му помагат, вярвайки, че той е бог. Дори не се и опитал да промени с нещо историята на човечеството, освен да започне война и да убие мъжа, който е отвлякъл жена му. Това го прави добра личност, но бог едва ли.\n\nКришна, също е имал свръхестествени сили. Но самият факт, че е преспал с хиляди жени, говори, че е имал сериозен личностов проблем, свързан с собственото му его. Освен това е проповядвал, че си е съвсем в реда на нещата да убиеш роднините си ако те са лоши и никога не е споменал, че това не те прави по-различен от тях. Т.е. налага се старатa максима: \"Око за око, зъб за зъб\".\n\nБуда: наистина ли смятате, че да седнеш под едно дърво в поза лотос, да отхвърлиш всичките си желания, защото вече си се преситил, те прави бог? Сами разбирате, че това е доста вредна практика, която дефакто ни учи да помагаме на нуждаещите се като ги посъветваме да отхвърлят желанията си, като например филия хляб и малко лук за вечеря.\n\nМисля, че всички немюсулмани ще се съгласим, че Мохамед не е бил добър човек, ако имаме реална представа за добро и зло, но той пък никога не е твърдял, че е бог. Той е твърдял, че изказва волята Божия, но след като придобием представа за личностовите му характеристики, ние логично стигаме до извода, че е или психически болен, или просто лъже.\n\nИсус Христос: дори и да приемем, че той не е бил Бог, а нормално човешко същество, трябва да си признаем, че той заслужава повече уважение и любов от който и да е било човек, бог, или самият Бог. Исус е казал, че той е син Божи, но никога не е отрекъл, че всички ние сме чада Божии. Т.е. според християнството Бог е обичал своите чада хората толкова много, че е изпратил своя най-възлюбен син да ни каже нещо, в последствие на което ще бъде убит и де факто ни е предизвикал да извършим още един грях, за да изкупим предишните и последващите свои, които той, ако беше толкова всесилен можеше да ни прости така и така. Звучи нелогично, нали?\n\nЕдиният от изводите, които можем да си вземем е, че Бог е идиот, нали?\n\nДругият вариант е, че Бог е възлюбил своите чада толкова, че им е изпратил своя най-възлюбен син, за да промени историята към по-добро, като в действителност е предвиждал какво може да се случи, но не е имал друг избор. Това ни дава логичният извод, че Бог не е можел да повлияе пряко на последващите събития.\n\nИли Исус Христос е бил най-съвършеното човешко същество, а Бог или не съществува (което аз лично отхвърлям като вероятност), или няма реална власт да повлияе непосредствено събитията, или е безчувствено чудовище. Сами си изберете в какво да вярвате.\n\nТака, че: молитвата пряко към Бога няма кой знае какъв смисъл. Сами разбирате, че ако нямаш властта да спасиш собствения си най-възлюбен син от агресията на останалите си деца, ти нямаш реална власт върху събитията. Но ако се вслушаш в думите на Христос, ти ще промениш хода на личния си живот, на обществото и на човечеството като цяло към по-добро.\n\nА кой е този Бог, който е създал цялата вселена и толкова ни обича, че е готов да жертва всичко за нас, но не може да повлияе пряко събитията? Ако щете вярвайте, но това е любовта.","summary":"| БЛОГИНИ | блоговете днес","language":"bul"}
{"url":"https://www.dnevnik.bg/detski_dnevnik/2013/10/27/2168738_aromatni_pitki/","title":"Ароматни питки - Детски дневник - Дневник","date":null,"text":"След като се извадят от фурната, питките се поръсват с малко морска сол и се сервират топли.\n\nКогато бях дете, от онези – особено злоядите, единствената храна, която ме привличаше силно, беше хлябът. Грубата коричка на домашно замесения, \"Добруджа\"-та от магазина, типовият с тъмната му и влажна среда или пухкавата питка на баба, нямаше особено значение.\n\nЕдна дебела филия ми стигаше за цял ден и изобщо не разбирах кому е нужна цялата гарнитура от манджа или супа към нея. Най-много можех да преглътна сладкото от вишни отгоре й.\n\nГоляма част от децата и днес изпитват същите чувства, може би, защото хлябът няма натрапчив или странен вкус, цветът и мекотата му действат успокояващо и малчуганите намират засита за всичките си сетива в него. Може би и доста възрастни не са изгубили копнежа си по утехата на топлия хляб, а всички ще се съгласим, че по-хубав от домашния няма. Освен чудесният вкус, удоволствието и от направата му, превръща цялото занимание в прекрасно изживяване. Децата също се включват с радост в направата на хляб, тъй като няма нещо кой знае какво трудно в това, а месенето е забавно, откъдето и да го погледнеш.\n\nТези плоски питки с ароматен микс от подправки отгоре са идеални да се хапват \"просто така\" още топли, като добавка към вкусни разядки или напълно да заместят ролята на хляба. Отгоре са поръсени със смеска, наречена \"Заатар\", което може да се намери в арабските магазини у нас или да си приготвите сами. Действаща роля в нея играят сухата мащерка, обогатена със сусам, сол и сумак (който също се намира в арабските магазини). Последната съставка, като по-трудно откриваема, може да се пропусне напълно.\n\nЗа направата им са нужни: 7 г суха мая, 1/2 ч.л. захар, 300 мл хладка вода, 200 г бяло брашно, 250 г пълнозърнесто брашно, 1/2 ч.л. сол, 2 – 3 с.л. зехтин, 3 -4 с.л. заатар, морска сол за поръсване\n\nВ малка купа се разбъркват маята със захарта и част от водата. Оставя се на топло да шупне за около 10 мин. В голяма купа се слагат брашното и солта и в средата им се прави кладенче. В него се изсипва маяната смес и останалата вода и се оформя тесто. Слага се на набрашнена повърхност и се меси около 10 мин., докато се получи мека и еластична маса. След като е готово, тестото се оставя да втаса за около 2 часа или докато удвои обема си.\n\nФурната се загрява на 200 градуса. В малка купичка се смесват зехтина и заатар-а (или 3 с.л. суха мащерка + 1 с.л. сусам). Втасалото тесто се разделя на 20 еднакви парчета за по-малки питки или на 10 за по-големи, всяка се разточва с точилка на кръг или с ръка се разтегля и оформя във вида на плоска питка. Хлебчетата се подреждат в намазнена тава, отгоре с четка се намазват с пастата от зехтин и заатар и се пекат за около 10 мин. или до готовност.\n\nСлед като се извадят от фурната, питките се поръсват с малко морска сол и се сервират топли.","summary":"Децата се включват с радост в направата на хляб, тъй като няма нещо кой знае какво трудно в това, а месенето е забавно, откъдето и да го погледнеш","language":"bul"}
{"url":"https://www.dw.com/bg/%D1%80%D0%B5%D0%BF%D0%BE%D1%80%D1%82%D0%B0%D0%B6-%D0%BE%D1%82-%D0%B8%D0%B2%D0%B8%D1%86%D0%B0%D1%82%D0%B0-%D0%B3%D0%B0%D0%B7%D0%B0/a-2835630","title":"Репортаж от ивицата Газа","date":null,"text":"Средствата за цивилната администрация изват от палестинската автономна власт, а неин повелител е враждуващият с Хамас палестински президент Абас. Няма пари, няма суровини, стоките са на привършване. Израел също затвори кранчето, откакто палестинските области бяха обявени за враждебна територия. Ханс-Йоахим Вийзе ни изпрати репортаж за блокадата и населението:\n\nНа пръв поглед малко се е променило в ивицата Газа. Премине ли посетителят граничния КПП Ерес и строгата израелска проверка за сигурност, му се предлага потискаща гледка. Разрушени сгради, надупчени улици, планини от безразборно разхвърляни боклуци навсякъде. И все пак, влошаване на положението има, откакто Израел херметически затвори ивицата Газа в началото на месец юни и неотдавна формално я обяви за “вражеска територия”.\n\n“След като Израел обяви ивицата Газа за вражеска територия, израелските власти използват всеки предлог, да продължавата да задушават Газа, като не се доставят повече суровини, резервни части, апаратура и разни стоки”.\n\nФавас Абу Зита е политолог в университета на град Газа, през 70-те години е написал кандидатската си десертация в Лайпциг. Той посреща гостите си в един ресторант в града. Те са единствените посетители на заведението.\n\n“Тук, в ивицата Газа, вече не може да се говори за живот в условията на окупация, както беше по-рано, а окупация плюс блокада, както изглежда, целта е да се пресушат жизнено важните за ивицата Газа артерии”.\n\nВ ивицата Газа живеят около 1 милион и 600 хиляди души, на площ колкото германския град-провинция Бремен. Израел обосновава блокадата с поемането на властта от радикално-ислямската Хамас и с нападенията с ракети “Касам” срещу израелски селища по границата. Блокадата обаче се обръща преди всичко срещу населението, което страда от този вид колективно наказание все повече и повече с всеки изминал ден.\n\nКлиниката “Шифа” е най-голямата болница в гр. Газа, голяма част от жертвите на почти всекидневните израелски въздушни нападения срещу предполагаеми позиции на Хамас са доставяни тук. Блокадата обаче има тежки последствия и върху лечението на съвсем нормални пациенти. Последните запаси от упойки са междувременно изчерпани, така че се извършват само най-спешните операции. Ала с венозно инжектираната упойка, което според лекарите е по-опасна за пациентите. Израел задържа вноса на наркотизиращ газ, под предлог, че още не са получени обратно празните резервоари.\n\nНаистина пазарите в Газа се все още относително добре снабдени с месо, плодове и зеленчуци собствено производство. Ала все по-малко хора могат да си позволят да ги купуват. Килограм месо поскъпна с 20 на сто вследствие на блокадата, пилешкото – даже с 33 на сто. Почти космически цени предвид на факта, че по палестински данни 65 % от населението са принудени да живеят от едва 42 евро месечно. Съответно 11,4 % от населението се смятат за системно недояждащи си. Към това се прибавя, че израелските банки се прекратили финансовите сделки с ивицата Газа, а тук последствието е, че в оборот се намират все по-малко пари в брой, а малкото на брой банкноти стават все по-неупотребяеми. Заедно с други палестински дейци Фавас Абу Зита иска да се обърне към световната общественост с кампания под наименование: “Да се разбие блокадата на Газа”.\n\n“Това трябва да е нещо като колективен вик, да се предприеме спешно нещо, за да се сложи край на тези драстични мерки.”\n\nКампанията трябва да продължи половин година. Тя ще обхваща международен симпозиум и редица други мероприятия. Кулминацията се очаква през месец май догодина. Тогава по море от Кипър се очаква да пристигнат 120 активисти на организации за защита правата на човека по случай “Деня за свобода на Газа”.","summary":"В ивицата Газа Хамас е вече почти в безизходица. Откакто преди преди повече от два месеца насилствено пое контрола там, Хамас наистина разполага със силата на пушките, но не и с хазната.","language":"bul"}
{"url":"https://www.dw.com/bg/%D0%B2%D1%83%D0%B7-%D0%BA%D0%BE%D1%80%D1%83%D0%BF%D1%86%D0%B8%D1%8F/a-2600973","title":"ВУЗ корупция | Начало | DW | 18.11.2004","date":null,"text":"Данни от Изследване за корупцията във висшето образование бяха съобщени вчера в Центъра за изследване на демокрацията.\n\nТози анализ постави във фокуса няколко основни проблема по отношение на подготовката на висши кадри в България:\n\nПървият от тях е свързан с това какво мотивира младите хора да прекарат четири години в университета и да опитат от студентския живот ? Дали желанието им да получат документ, т.е. да легитимират този престой ? Дали става дума за желанието им да получат статус? Дали става дума за желанието им да получат знания? Или за желанието им за по-добра стартова позиция към бъдещата им професионална реализация?\n\nОтговорът на тези въпроси предполага от една страна анализ на реалната работна среда, за която се подготвят висшистите, от друга на академичната атмосфера, в която се провежда висшето образование.\n\nДипломата за завършено висше образование днес вече не гарантира успешна професионална реализация. Реалната работна среда – особено в динамичния и гъвкав частен сектор – «сортира» постъпващите кадри по други критерии, като дава превес на адаптивността и способността за бърза ориентация в интердисциплинарни материи, в интернационални мрежи и при решаване на практически конкретни казуси. Висшето образование в България не дава това. И тази констатация е особено валидна за специалностите, които имат изразен приложен характер. Около мен има дипломирани архитекти, които не са построили нито една къща и прекъснали студенти по архитектура, които нямат време да се дипломират, защото печелят конкурси, участват в творчески колективи и ръководят строителни работи. Именно това наблюдение – което разбира се не е пример за подражание - подсказва отстоянието на академичното образование в България от реалния живот.\n\nВсъщност за това става дума: остаряла учебна база, и – което е по-лошо – мухлясала преподавателска среда, която не само че не познава компютъра, за нея и химикалката е някакъв белег на модерност. Контакт между това тяло и студентите всъщност няма. И тук се появява втората група въпроси, които е много трудно, невъзможно да бъдат решени:\n\nПри всички уговорки, които трябва да имаме предвид, когато се правят обобщения, при всички възможни изключения, а такива има! – ситуацията изглежда необратима – това преподавателско тяло не може да се промени. Нито може да се подмени за кратко време. Известни са (и не са малко) професорите, които четат курс от лекции, написан преди повече от десет години, често условието да изкараш изпита е да купиш посочения от преподавателя учебник, чийто автор е самият той… това впрочем беше една от скритите форми на корупция, посочена в изследването, което бе изнесено вчера в Центъра за изследване на демокрацията.\n\nПреподавателите и студентите всъщност не се срещат в общото пространство, което делят. Тяхната генерация е различна, тяхната мотивация е различна и тяхната перспектива е различна. Различно е и тяхното схващане за това какво трябва да представлява висшето образование у нас.\n\nВ контекста на дискутираната тема, бе поставен още един важен въпрос – корупцията в академиите и институтите бива подпомогната и от обстоятелството, че липсва публичност на изискванията, липсват правила, които да създават регламента - правилника за движение по коридорите на науката. А там където няма правила, своеволията са най-лесни. В цялата тази мъглявина на студентите са им сякаш най-ясни тарифите, срещу които някои преподаватели няма как да не ти дадат изпита!\n\nПо традиция от този дебат отсъстват представителите на бизнеса, както и представители на работодателите – двата сектора, които би трябвало да имат най-голям интерес към подготовката на кадрите.\n\nВ този смисъл, няма как да не се съгласим с констатацията, че не бива да се дават пари за образованието, преди то да бъде трансформирано. В противен случай, все едно че ги изливаме в река, която ще ги разпилее по дъното на своето корито.","summary":"Какви кадри трябва да подготвят висшите учебни заведения в България, необходими ли са повече субсидии за университетите и как да се направи реформа във висшето образование – са проблеми, които все повече занимават общественото мнение. Един от тях е пробле","language":"bul"}
{"url":"https://www.dnes.bg/obshtestvo/2016/10/11/diado-jeliazko-jelezen-na-101-e-jivial-e-prez-tri-stroia.318255","title":"Дядо Желязко - железен! На 101 е, живял е през три строя","date":null,"text":"101-годишният дядо Желязко Сивев е преживял три строя и казва, че не прави особена разлика между тях, защото нищо не се променяло със смяната на властта.\n\nТой е роден през 1915-та година в бургаското село Прилеп. Завършил е \"Икономика на промишлеността\" в Софийския университет. Разказва, че по настояване на своя баща се е изучил и е бил сред младежите с най-високи оценки. Предвид висшето си образование дядо Желязко е работил основно като ръководител и все по финансовите въпроси.\n\n\"Пратиха ме в Сливен. В \"Съби Димитров\" фабриката – плановик. Там бях 2 години. После съкратен ли, не зная какво беше, отидох в Спестовна каса като контрольор и инспектор. Там бях 6 години. След това за по-голяма заплата, там ми даваха 600 тогавашни левове, обещаха ми в СМК-то 1000 лева и отидох като Началник планов отдел. Там бях 15 години. След това отидох в Окръжния народен съвет за още по-голяма заплата\", разказва дядо Желязков пред БНТ.\n\nИ така докато се пенсионира. Дори и след това е продължил да работи. През живота си видял монархия, комунистически режим, а после и демокрацията.\n\n\"Който си е бил добре, при всички случаи си е бил добре. Който си е бил зле, пак си е зле. Е, има хора които забогатяват при едното, забогатяват при другото. Та така си е. Не можеш да кажеш, че това било лошо, онова било лошо\", казва той.\n\n\"Като млад съм се вълнувал от политиката, ама то... Минава и заминава – който печели-печели, който губи-губи\", продължава дядо Желязко.\n\nНе се оплаква от нищо. Не че няма от какво, но той не обича да се оплакава. Сега е основно недоволен от качеството на санитарните материали в днешно време, които ползва, и най-вече от ниската си пенсия. Но за размерът ѝ, дядо Желязко посочва себе си като виновник.\n\n\"Ако бях партиен член, сега щях да вземам поне 500-600 лева, че и повече. А пък аз бях безпартиен и ме бутаха отвсякъде. Е, минават нещата, вземал съм високи заплата, къде с близки, къде с туй-онуй. Ама пенсията ми накрая остана малка\", признава той.\n\nМакар и на 101 години, добрата си форма дядо Желязко поддържа с йога-упражнения и не страда от болести. Дори и кръвното му налягане е като на свеж младеж, шегуват се неговите роднини. Вече го затрудняват елементарни ежедневни неща, но винаги е щастлив.\n\nСнаха му Катя призна, че откакто е станал на 100 години дядо Желязко не може да се движи. Рецептата му за дълголетие е простичка.\n\n\"Преди всичко да не употребяват много алкохол. Ако може ракия въобще да не пият. И да се движат – това е най-важното. Движение! Да не водят заседнал начин на живот\", съветва той.\n\nДнес дядо Желязко изживява старините си в къща в центъра на Сливен.","summary":"Не страда от болести и съветва младите: Не пийте, а се движете!","language":"bul"}
{"url":"https://www.dnevnik.bg/print/arhiv_pari/1999/06/01/1475416_dnes_startira_purvoto_mejdunarodno_izlojenie_u_nas/","title":"Днес стартира първото международно изложение у нас","date":null,"text":"Г-н Мареков, кое ще бъде новото тази година?- Голямата новина е, че Софийският автосалон е включен за първи път в календара на Световната асоциация на автомобилните конструктори /ОICA/. А това е голямо признание както за Съюза на вносителите на автомобили, така и за България.Това решение променя ли по същество характера на изложението?- Най-напред се променя отношението на света към страната ни. По този начин се признава, че България има нужда от такъв автомобилен салон. На второ място се променя отношението на производителите на автомобили към техните представители тук. Те вече много по-активно и много по-амбициозно искат да бъдат представени на изложението.Мога да дам пример с фирмата, която представлявам - Ford от тази година, след като бяхме включени в календара на OICA, проявява изключителна активност към участието си в салона. В София ще пристигне огромен екип от специалисти. Те ще ни окажат всестранна подкрепа. Подобно нещо до момента не се е случвало.Доколкото съм информиран, такова отношение проявяват и другите компании към представянето си в София.Известно е, че зала Фестивална отдавна е отесняла за изложение от такъв мащаб. Предвижда ли се изграждането на нов експозиционен център в София, както е в останалите европейски столици?- Тази година зала Фестивална ще бъде само една малка част от цялото изложение. Значително е увеличена откритата площ. Салонът ще се простре до стадион Академик, ще се ползват и залите на самия стадион. Изложбената площ сега е близо три пъти по-голяма в сравнение с миналата година.Знае се, че Булгарреклама е започнала строежа на експоцентър на Цариградско шосе. Надявахме се, че той ще бъде готов още тази година, но не стана.Нека хвърлим един поглед на първите пет месеца на тази година. Какви тенденции се очертават на пазара на нови автомобили през 1999 г.?- Според мен през първите пет месеца на тази година пазарът на нови автомобили запазва позициите си, които имахме за същия период на 1998 г. Разбира се, настъпи известно разместване в класацията на фирмите. Peugeot например излезе на второ място. Ford засега е на трето място. Колкото и парадоксално да звучи, аз се радвам, че конкурентна фирма продава повече от нас. Това от своя страна ни стимулира да търсим и нови начини да продаваме повече. Силно е присъствието на Hyundai. Налице е разместване на пластовете. Междувременно пазарният дял на Daewoo през този период намаля до 23%.Проблемите в региона доколко повлияха на нашия пазар?- Войната в Югославия оказа наистина своето влияние и върху продажбите на нови автомобили у нас. Тя се отрази върху психиката на хората и те вероятно сметнаха за необходимо, че не е необходимо да се инвестира в момента в покупката на ново превозно средство. Но в крайна сметка пазарът върви напред по своята естествена логика.Доколко едно такова събитие като Автомобилен салон София'99 щe доведе до увеличаване на продажбите?- През последните 1-2 години не търсим търговски ефект от изложението. Не правим този автосалон, за да търсим по-високи продажби, както правехме в миналото. Тогава нещата бяха по-различни. Сега, при наличието на такива фирмени комплекси на много вносители, едва ли някой гледа на автосалона като на магазин.Какво очаквате от Автомобилен салон София'99?- Изложението наистина да оправдае признанието, че е международно с всички последни новости, които ще бъдат представени в дните от 18 до 26 юни в зала Фестивална. . Салонът в София получи заслужен международен престиж","summary":"Инж. Борис Мареков, председател на Съюза  на вносителите на автомобили в България, пред АвтоЛевове","language":"bul"}
{"url":"https://www.dnes.bg/business/2010/11/16/investor-bg-ad-otchita-rekordni-prihodi-prez-oktomvri-ochakva-ryst-ot-25-za-2011.103950","title":"Инвестор.БГ АД отчита рекордни приходи през октомври, очаква ръст от 25% за 2011","date":null,"text":"Инвестор.БГ АД реализира рекордни месечни приходи в историята си, отчитайки 11% ръст на годишна база до 359 хил. лв. за октомври, съобщи дружеството на пресконференция днес.\n\nДанните ни дават основания за оптимизъм и за 2011 г. очакваме ръст с 25% на приходите на Инвестор.БГ АД до 4,4 млн. лв., след ръст със 17% до 3,5 млн. лв., който очакваме за 2010 г., заяви Любомир Леков, председател на Съвета на директорите на Инвестор.БГ АД. Той уточни, че освен от реклама се очаква и ръст на приходите от услуги с добавена стойност.\n\nОсвен това компанията обмисля увеличение на капитала, съобщи Леков.\n\nЗа първите десет месеца на 2010 г. продажбите на Инвестор.БГ АД са на стойност 2,74 млн. лв., като нарастват със 17,1% на годишна база.\n\n„Ние сме оптимисти за икономическото развитие и вече инвестираме в растящия български интернет пазар, като развиваме продуктите си и разширяваме отделите за продажби и маркетинг. Работим върху няколко проекта, които ще бъдат реализирани в следващите месеци, когато и ще бъдат обявени. Очакваме да видим ефекта от тези инвестиции в рамките на 6 до 12 месеца“, сподели Леков.\n\nКомпанията отчете 240 хил. лв. печалба за първите 9 месеца на 2010 г. въпреки увеличените инвестиции. Те са насочени основно към развитието на човешките ресурси, включително наемането на нови служители, и се отчитат като разходи, което намалява печалбата на компанията.\n\nЗа първите 10 месеца на 2010 г. работещите за Инвестор.БГ АД се увеличават с 26% до 130 души.\n\n14-те сайта на компанията имат 1,8 млн. посетители месечно, като достигат до близо 57% от интернет потребителите.\n\nПрогнозираме ръст на целия интернет рекламен пазар от 10% през 2010 г. и 15% през 2011 г., заяви Леков.\n\nИнтернет рекламата у нас увеличава пазарния си дял след ръст от 4% през 2009 г. спрямо спад с 32% за външната реклама, спад с 18% за телевизионната реклама и спад с 6,6% за рекламата в пресата през 2009 г.\n\nДелът на интернет рекламата обаче все още е само 3,2% (към 2009 г.) и има значителен потенциал за растеж до 10%, каквито са нивата в Русия и Унгария например.\n\n\"Целта ни е пазарен дял от 20% в българския интернет рекламен пазар, спрямо 16% за 2009 г. По-големият пазарен дял е изключително трудно да бъде достигнат поради изключително голямата конкуренция в сектора. Също така планираме увеличение на приходите от услуги с добавена стойност за потребителите, които в Русия вече изпреварват рекламните приходи\", заяви Любомир Леков.\n\nОтносно планираното увеличение на капитала Леков каза, че компанията предвижда да привлече значителен капитал, като интерес има не само от фонда на Cisco 3TS, който е основен акционер в компанията. Планираме увеличение на капитала, не само защото има потенциални инвеститори, които искат да инвестират в Инвестор.БГ, а защото имаме ясни инвестиционни идеи, посочи в отговор на въпрос Леков.\n\nБългарският капиталов пазар е в тежко състояние, но това няма да ни спре, защото смятаме, че има какво да предложим на инвеститорите, сподели Леков. Повече информация за увеличението се очаква през следващите седмици.\n\nОсем от сайтовете на Investor.bg са първи в категориите си, показват класации на сайтовете, измервани от Gemius.","summary":"Компанията се подготвя и за увеличение на капитала","language":"bul"}
{"url":"https://www.dnevnik.bg/print/arhiv_pari/2007/11/01/1657197_razvitie_za_15_godini/","title":"Развитие За 15 години","date":null,"text":"GSM-те успяха да се превърнат в незаменима част от живота на около 2 млрд. душиИзглежда, 10 ноември е дата, която е значима не само в историята на България. Точно преди 15 години, или 3 години след падането на властта на Тодор Живков, в същия ден Nokia пуска първия комерсиален GSM - 1011.ТелефонътСамият телефон е достоен за фитнес уред - тежи около 500 г, а функциите му са 2 - разговор и изпращане и приемане на кратки текстови съобщения (макар и не точно SMS). Въпреки огромните си размери - 195 х 60 х 45 мм, батерията на устройството издържа най-много един ден. Всъщност именно енергийният източник е и причината за масивното тегло на телефона - използвана е никел-кадмиевата батерия, осигуряваща едва 90 минути време за разговори и 12 часа в режим на готовност. СегаДнес, 15 години по-късно, на пазара се продават телефони, чиито функции са еквивалентни с тези на нормален компютър. Или почти еквивалентни. Размерите на новите GSM-и също са къде-къде по-скромни в сравнение с началото на 90-те години на миналия век. Да не говорим, че животът на около 1/3 от населението на Земята е немислим без мобилния телефон. Какво ли ще стане след още 15 години? Не знаем със сигурност, но можем да представим някои от най-новите постижения на GSM индустрията. LG KS20Вдъхновени от успеха на Prada, LG решиха да продължат със серията си телефони, които приличат изключително много на iPhone. Поне на външен вид. Най-новият дебютант на корейската компания обаче поддържа високоскоростна HSDPA 3.6 Mbps интернет връзка и разполага с операционна система - Windows Mobile 6.0.За дизайна на телефона няма смисъл да говорим - LG се славят именно с интересен и алтернативен външен вид на мобилните си телефони. Точно като Prada и този GSM няма почти никакви бутони, като цялото му управление се осъществява през чувствителния на докосване дисплей. Външният вид обаче вече не е достатъчен. От LG отчитат този факт и са наблегнали и на функционалността на KS20. Телефонът разполага с последната версия на операционната система Windows Mobile - 6.0, и поддържа HSDPA мобилен интернет, позволяващ трансфер на информация със скорост от 3.6 Mbps. Хубавото обаче е не толкова HSDPA-то, колкото фактът, че устройството разполага и с WiFi - тоест, не е необходимо да се наливат нечовешки много пари в иначе скъпичкия мобилен интернет. Достатъчен е просто един hotspot и мейлът ни вече е при нас, на телефона.Корейците са поработили и върху браузъра си, като са се опитали (успешно) да накарат информацията да излиза на цял екран, страниците да се появяват като на PC, налични са и познатите опции favorites и shortcuts.Една от най-приятните функции на това предложение е фактът, че той разпознава човешки почерк. Освен това са предвидени и 128 MB вътрешна памет, Micro SD външна памет и Bluetooth 2.0.Sony Ericsson W960iПо-малко от 2 години след пускането на първия телефон от серията Walkman един от най-бързо проспериращите производители на мобилни телефони в света Sony Ericsson допълни серията с още 2 модела W910 и W960. Въпреки че бяха представени през лятото, вторият ще дебютира чак сега. W960i е един от първите апарати на компанията, оборудван с обновения софтуер Media Manager, който освен аудиофайлове може да организира и видеоклипове и изображения. Освен нов софтуер този Walkman е оборудван и с доста повече памет от предшествениците си - цели 8 гигабайта (колкото и iPhone на Apple, на който много прилича и на външен вид). Сред предимствата му е и 2.6-инчов touchscreen дисплей, а под него се показва и клавиатура. А според японско-шведския гигант трансферът на файлове никога не е бил по-бърз - 1 гигабайт се качва на телефона за под 3 минути. Не е забравена и камерата - тя снима с резолюция 3 мегапискела и има автофокус и светкавица. За видеоразговори е предвидена и втора камера.Характеристики Размери: 55 x 109 x 16 mmТегло: 119 гЕкран: 240 x 320 пиксела (QVGA), 2.6 инчаВреме за разговор/Режим на готовност: 9 hr/370 hrИнтернет: WiFi 802.11b, GPRS, HSCSDОперационна система - Symbian v9.1 Bluetooth 2.0 MP3 Player - Walkman 2.0Радио с RDS8 гигабайта паметХарактеристикиРазмери: 99.5 x 58 x 12.8 mmТегло: 92.5 gЕкран: 240 x 320(QVGA), 2.8, 262K TFT-LCDВреме за разговор/Режим на готовност: 4 hr/400 hrВидео: 2.0 Mega Pixel + VGA videoconferencing Camera 3.6 Mbps HSDPA CapabilityРазпознаване на ръкописен почеркИнтернет: Windows Mobile 6/Windows Live/Windows Media DRM Playback MMS/Push E-mail/Java/WAP2.0 Bluetooth 2.0 / MP3 Player MicroSD External Memory 128 MB Internal Memory","summary":"Мобилните телефони като будни тийнейджъри","language":"bul"}
{"url":"https://www.dw.com/bg/%D0%BF%D0%BE%D0%B4%D0%BB%D0%B0%D1%82%D0%B0-%D0%B8%D0%B3%D1%80%D0%B0-%D0%BD%D0%B0-%D0%BA%D1%80%D0%B5%D0%BC%D1%8A%D0%BB/a-17848937","title":"Подлата игра на Кремъл","date":null,"text":"Хората в Източна Украйна имат нужда от помощ. Свършват им хлябът, водата и лекарствата. В същото време по всичко личи, че нито една от страните в конфликта не желае да прекрати войната. На този фон все повече се очертава необходимостта от координирани хуманитарни акции с участието в тях на възможно най-много държави.\n\nКремъл обаче избърза и предприе солова акция, изпращайки свой хуманитарен конвой. Москва обаче държи в неведение другите държави и Червения кръст, който всъщност би трябвало да координира международните хуманитарни усилия. Украйна и Западът се опасяват от евентуална руска интервенция в Украйна под прикритието на хуманитарна операция. И с пълно основание.\n\nДосегашният опит показва колко е оправдано недоверието към Русия. Твърде често Москва се опитва да води за носа не само Украйна, но и цялата международна общност. В началото на кризата Москва твърдеше, че в Крим няма руски войници, а след това анексира полуострова. Самият президент Владимир Путин призна, че властта в Крим е взета с помощта на руската армия.\n\nКремъл постоянно повтаря, че случващото се в Източна Украйна било дело на местните жители, които били въстанали срещу правителството в Киев. Много от бойците обаче, както и водачите на някои военнизирани групировки, идват от Русия. Те дори и не го крият. Оръжията и оборудването им също идват от \"големия съсед\". Русия е вкарала танкове, артилерия и ракети през границата с Украйна, макар по руската граница да има хиляди войници, които биха могли да предотвратят оръжейните доставки.\n\nБернд Йохан ръководи Украинската редакция на ДВ\n\nЗатова не бива да ни учудва това, че руската солова акция предизвиква опасения. Затова и украинското правителство не иска да пропусне хуманитарния конвой. Украйна настоява за международен контрол на помощите под егидата на някоя хуманитарна организация. ЕС и други западни страни също предупреждават, че руската солова акция крие опасности.\n\nХуманитарните помощи се добре дошли в Украйна. Не обаче и конвоят от 300 ТИР-а от Русия. Защото, покрай хранителните продукти, те могат да доставят нелегално допълнително военно оборудване за сепаратистките групировки в района на бойните действия. В очите на украинците Русия е подпалвачът на войната в Източна Украйна. Ясно е, че на хората можеха да им бъдат спестени много страдания, ако не беше руската намеса. И ако Русия действително искаше да помогне, тя би могла да престане да подкрепя въоръжените групировки в Източна Украйна.\n\nВместо това Москва започва нова подла игра и с хуманитарните помощи. Никой не може да каже какви са истинските намерения на Кремъл с този ход. Руското ръководство твърди, че акцията била съгласувана с Украйна. Малко по-късно Киев отрече да има такова споразумение. Имало договорка също и с Червения кръст, твърдят от Москва. Говорител на международната организация обаче опроверга тази информация.\n\nТака, напълно логично, се създава впечатлението, че Москва не се интересува толкова от спешната помощ за хората в беда, а прави политически спектакъл. Германия и другите държави се застъпват за прекратяване на насилието в Източна Украйна и се стремят да помогнат на хората в региона. Ако Русия иска същото, тя трябва открито да заяви истинските си цели и да седне на масата за преговори с Киев и ЕС. Но виждаме друго - Русия отхвърля всякакво международно сътрудничество по украинския въпрос. Дори и в хуманитарната област.","summary":"Украйна има пълно основание да не допуска руския хуманитарен конвой на своя територия. Изглежда, че дори и в хуманитарната област Русия отказва сътрудничество, твърди в коментара си Бернд Йохан.","language":"bul"}
{"url":"https://www.dw.com/bg/%D0%BF%D0%BE-%D0%BD%D0%B8%D1%81%D0%BA%D0%B8%D1%82%D0%B5-%D1%86%D0%B5%D0%BD%D0%B8-%D0%BF%D1%80%D0%B8%D0%B2%D0%BB%D0%B8%D1%87%D0%B0%D1%82-%D1%82%D1%83%D1%80%D0%B8%D1%81%D1%82%D0%B8-%D0%BE%D1%82-%D1%81%D0%B0%D1%89-%D0%B2-%D0%B8%D0%B7%D1%82%D0%BE%D1%87%D0%BD%D0%B0-%D0%B5%D0%B2%D1%80%D0%BE%D0%BF%D0%B0/a-2598333","title":"По-ниските цени привличат туристи от САЩ в Източна Европа","date":null,"text":"Пътните бележки за България и Източна Европа в рубриката за туризъм в „Сиатъл таймс”, се отнасят най-вече до Велико Търново и Сливен и техните околности. „България е пълна с интересни градове и селца, които не са споменати в пътеводителите”, пише авторката Карол Пучи по повод на Сливен. Сливен е град, който чуждият турист би пропуснал, освен ако някакви лични връзки не го откарат там, смята американската журналистка, но това трябва да се промени, тъй като градът е отлично място за туриста да се потопи в местната култура. Тя е привлечена от спокойната атмосфера, хотелчетата в старинни къщи, откритите кафенета и ресторантчета, хората играещи шах в парковете, и пазарите където буркан с домашен мед струва само 40-50 цента. Описвайки града, тя подчертава ниските цени и мекия приятен климат, добрата храна и минералните извори наблизо.\n\nСамата авторка попада в Сливен доведена от „Кива”, организация от Сан Франциско, която е спонсорирана от Джордж Сорос и се занимава с микрофинансиране най-вече на роми в Източна Европа.\n\nНейният втори пътепис под заглавие „Из България”, е за Велико Търново и околностите му. И за някои типични български привички. „Да, да, да”, пише тя, „е едната от думите, които трябва да научите. Другата дума е „не”.” Както много други пътешественици, и тя описва странния навик на българите да кимат за „не”, и да въртят глави за да кажат „да”. Чаровно и объркващо, смята тя.\n\nОсвен Велико Търново, където по мнение на авторката има прекалено много туристи, описани са Дряновския манастир, Розовата долина, Шипка, Бузлуджа, и впечатления от българските гледки. Пътуването от румънската граница през Велико Търново за Сливен е разкрило - по нейни думи - и някои „грозни спомени от комунизма”. „Още при влизането с влак от Румъния се виждат многобройни изоставени фабрики и грозни панелени жилищни блокове”, пише тя. „Съкровищата се крият в горите и планините, и най-практичният начин да се стигне до тях е с кола.”\n\nВ пътните бележки има и доста информация за историята на България. Тракийските могили стават повод да се спомене древността на археологическите находки, например тракийските могили на по 2300 години. Според журналистката входовете към техния подземен свят изглеждат „футуристично”.\n\nПаметникът на Бузлуджа е оприличен на космически кораб, кацнал навръх планината. По този повод се коментира, че при неговото строителство от студа и тежкия труд са загинали много войници от армията на тогава комунистическа България. Сега грубият паметник задръства едно от местата, от които се разкрива една от най-красивите панорами на България, пише авторката.\n\nНе само България, цяла Източна Европа е препоръчана като най-достъпна и интересна туристическа дестинация за американския турист. Слабият долар и силното евро правят цените в Италия или Франция недостъпни за повечето американци. Източна Европа обаче е добра алтернатива, пише журналистката в трета част на пътните си бележки. „Ако искате да избягате от цени като 5 долара за чаша кафе, и от тълпите туристи в Западна Европа, алтернативата е Източна Европа”, казва тя. „Източна Европа предлага достатъчно големи културни разлики, за да покаже на туриста, че той вече не се намира - да речем - в Канзас, нито пък в Рим или Париж, но има и достатъчно удобства на 21 век, които осигуряват комфортно пътуване.”","summary":"Във рубриката за туризъм на вестник „Сиатъл таймс” се появи мини-серия от пътни бележки за България и Източна Европа. Съветът към американския турист е да побърза докато новите членки на ЕС не са възприели еврото и цените остават по-достъпни. От нашата кореспондентка във Вашингон Соня Каникова","language":"bul"}
{"url":"https://www.dnevnik.bg/bulgaria/2018/01/31/3121372_samo_firmi_predlagashti_proizvodstvo_na_boini_mashini/","title":"Само фирми, предлагащи производство на бойни машини в България, ще бъдат допуснати до търга за 1.22 млрд. лв.","date":null,"text":"Само фирми, предлагащи да произвеждат бойни машини за пехотата в България, ще бъдат допуснати до следващия етап на един от трите проекта за модернизация на армията според източници на \"Дневник\" от Министерството на отбраната. Стойността на проекта е 1.22 млрд. лв..\n\nТочният брой на машините, които армията иска да закупи, все още не е ясен. Според доклад на министъра на отбраната Красимир Каракачанов до Министерския съвет от миналата година проектът е за \"придобиването на 198 единици бойна и специална техника, както и допълнително оборудване за комплектуване на три батальонни бойни групи\". Бойните машини трябва да се изплащат в периода 2018 - 2029 г., а да бъдат доставени до 7 години. По последна информация България ще закупи по-малко машини.\n\nНа 7 декември 2016 г. Съветът по отбрана е решил да бъдат изпратени запитвания (Request For Information (RFI)) до 7 компании. От тях са отговорили 6. Служебният кабинет и военният министър Стефан Янев са наредили да бъде изпратено запитване до още 6, а отговори са получени от 2 фирми.\n\nИнформацията е обработена и самият проект за инвестиционен разход трябва да бъде одобрен от правителството, преди да влезе в парламента. Очаква се това да стане в близките месеци и до края на годината да е подписан и договор. В проекта ще са заложени техническите изисквания и ще бъдат избрани фирмите, които трябва да отговоря на конкретното запитване за оферта (RFP). Все още не са известни и техническите изисквания, на които ще държат от МО. В един от последните варианти от Сухопътни войски държаха 90 или 100 от машините да са бойни, с колесна формула 6X6 или 8X8. Останалите - спомагателни, (транспортни, инженерни, санитарни и т.н.), може да са 6X6 или 4X4. Изискванията са за най-високо ниво на брониране, а плаваемостта ще е опция.\n\nДосега намеренията си за производство в България публично са заявили 3 компании. Това са:\n\n\"Текстрон\" (Textron), САЩ. Те предлагат Commando Select с електроника от немската Rheinmetall Group, които да бъдат използвани за спомагателни. По заданието за бойни бронирани машини обединението предлага прототип с 6-колесна формула. Възможно е Textron да се \"кооперират\" с друг производител, за да отговорят на втората част на заданието на етап RFP.\n\n© Николай Дойчинов Commando Select. Машини на въоръжение в армиите на България и САЩ бяха изложени в района на Военна академия миналата година\n\nCommando Select. Машини на въоръжение в армиите на България и САЩ бяха изложени в района на Военна академия миналата година\n\nВтората компания е френският държавен производител на въоръжение \"Некстер системс\" (Nexter Systems) . Предложението им е за всички спомагателни дейности да се използва платформата ТИТУС (TITUS), която е най-новата разработка на фирмата и е на шаси 6Х6, а основни бойни машина да бъдат \"Титус\" с 25 мм оръдие и VBCI, която е на шаси 8Х8, оборудвана с 40 мм оръдие.\n\n© www.nexter-group.fr VBCI на \"Некстер системс\"\n\n\"Патрия\" (Patria) – Финландия. Финландската компания предлага машината си AMV, чиито плавателни и стрелкови възможности бяха демонстрирани на язовир \"Копринка\". Машината е с колесна формула 8Х8, а модулната й система предполага възможност за различни модификации.\n\n© Велко Ангелов Демонстрация на бойна машина на пехотата, произведена от финландската компания \"Патриа\", на язовир \"Копринка\"\n\nДемонстрация на бойна машина на пехотата, произведена от финландската компания \"Патриа\", на язовир \"Копринка\"\n\nИ трите компании вече са разговаряли с най-големите български оръжейни компании за възможностите за производство у нас, включително и на муниции.\n\nКато фаворит е сочена и мултинационалната компания, в която има и капитали от САЩ,\n\nТе участват в процедурата за машина на пехотата с PIRANHA IFV. От компанията направиха презентация\n\nот САЩ и България, на която се обсъждаха възможностите за съвместни дейности по проекти за модернизация.","summary":"Бойните машини трябва да се изплащат в периода 2018 - 2029 г. и да бъдат доставени до 7 години.","language":"bul"}
{"url":"https://www.dw.com/bg/%D0%BF%D0%BE%D1%81%D0%BB%D0%B5%D0%B4%D0%BD%D0%B0%D1%82%D0%B0-%D0%BA%D0%BE%D0%BB%D0%BE%D0%BD%D0%B8%D1%8F-%D0%B2-%D0%B5%D0%B2%D1%80%D0%BE%D0%BF%D0%B0/a-17935171","title":"Последната колония в Европа","date":null,"text":"Може би тази визита е обещавала да бъде доста обременяваща за кралицата. Или просто поводът ѝ се е сторил прекалено незначителен. Но когато на 21 септември 1964 година Малта обявява своята независимост от британската корона, Елизабет Втора изпраща съпруга си принц Филип на средиземноморския остров. За да разведри малко обстановката по време на официалната церемония, той прибягва до една шега: \"Надявам се да не сте променили решението си?\", казал той на първия независим министър-председател на Малта.\n\nВъпросът всъщност не бил чак толкова не на място, защото много малтийци тогава изпитвали страх от това, как ще се справят сами. Журналистът Лауренс Грех, който тогава е бил на 16 години, си спомня: \"Ние бяхме загрижени за бъдещето си. 11 хиляди души тогава работеха за британската корона. Нашата валута беша вързана за британския паунд. Това бяха почти същите аргументи както сега в Шотландия\", казва той.\n\n164-те години британско господство са оставили своите следи. Добре познатите ни червени телефонни кабини служеха на малтиците съвсем до скоро, когато все пак отстъпиха на техническия прогрес - мобилните телефони ги направиха излишни. Движението по пътищата на острова е в лявата лента. Най-дълбоки следи обаче откриваме в езика. Великобритания е сторила всичко възможно за поангличаването на Малта, смята историкът Хенри Френдо.\n\n\"Това беше въпрос на престиж. Който не беше богат или произхождаше от средно семейство, или да речем работеше като адвокат, трябваше да говори английски. Аз посещавах едно католическо училище. Английският беше първият език, който изучавахме - преди всички останали и дори преди малтийския.\"\n\nОстровната държава е атакувана от много бежанци от Африка\n\nВсъщност малтийският, или \"малти\", който произхожда от арабски диалект, е единственият семитски език в Европа и въобще единственият семитски език, използващ латиницата като официална азбука. Значителна част от речниковия състав са заемки от английски и италиански. \"Независимостта ни подейства добре. Ние станахме една от най-добре развитите страни в Европа, членуваме в ЕС и под черта сме една богата държава. Гордеем се с постигнатото за 50 години независимост\", казва Лауренс Грех.\n\nНо 50 години след обявяването на независимостта Малта е преди всичко страна на големите промени. Някогашната консервативно-католическа държава се превърна в модерна страна с едни от най-либералните закони в ЕС. Хомосексуалните двойки имат право да осиновяват деца. Малтийците обаче са сериозно загрижени за околната среда. Сега те изпитват на гърба си последиците от дългогодишната експлоатация на природните ресурси, казва природозащитничката Астрид Вела. \"Всяко трето малтийско дете страда от астма. Това е възмутително. Строежите и транспортът са основните причинители на астма. Тоест - вредните емисии. Но никой не предприема нищо срещу това\", казва тя.\n\nДа, строежите и транспортът, които са свързани, и които имат пряка връзка също и с независимостта на страната. Преди 50 години Малта привлече с ниските си данъчни ставки много имигранти, главно пенсионери. Освен това много малтийци, които в годините преди това масово се преселваха в Австралия и Канада, започнаха да се връщат в родината си. Последиците от това се изразяват в невиждания строителен бум. А Малта държи и още един рекорд: докато в останалата част на Европа са застроени средно 7 на сто от площите, в Малта те са цели 27 процента.","summary":"В много отношения Малта е куриоз: най-малката държава в Европа е и единствената, в която се говори арабско-семитски език. Но най-вече Малта е страна на големите промени.","language":"bul"}
{"url":"https://www.dw.com/bg/%D0%BA%D0%BE%D0%BB%D0%BE%D0%BD%D0%B8%D0%B0%D0%BB%D0%BD%D0%BE%D1%82%D0%BE-%D0%BC%D0%B8%D0%BD%D0%B0%D0%BB%D0%BE-%D0%BB%D0%B8-%D0%B5-%D0%B2%D0%B8%D0%BD%D0%BE%D0%B2%D0%BD%D0%BE/a-18197923","title":"Колониалното минало ли е виновно?","date":null,"text":"Ислямизмът често се основава на някаква форма на съпротива срещу потисничество, преследване или власт. Важна роля играе и колониалното минало на страните, в които днес се практикува фундаментален ислямизъм. Тази теза прозвуча на обсъждане в университета в Майнц за настъплението на на джихадизма в ислямския свят. По този повод \"Дойчландфунк\" разговаря с проф. Гюнтер Майер - ръководител на Центъра за изследване на арабския свят към университета в Майнц.\n\nДЛФ: По какво си приличат тези всъщност толкова различни страни? И имат ли те някакви общи корени?\n\nГюнтер Майер: Можем да твърдим това, доколкото ислямският екстремизъм, ислямизмът, има своите корени в Корана и неговото тълкуване. Именно дословното тълкуване на Корана е общата база за различните ислямистки групи, когато те казват, че следват истинския ислям такъв, какъвто той е описан буквално в Корана. А всички останали, които не споделят това мнение, са неверници - също и в случаите, когато става въпрос за мюсюлмани. Точно срещу това трябва да се борим.\n\nДЛФ: Защо обаче в някои страни това мислене намира по-благодатна почва за развитие, отколкото в други? В кои страни и по какви причини?\n\nГМ: Причините са най-различни. В повечето случаи ислямизмът се проявява като форма на съпротива срещу потисничество, преследване или някакви властови амбиции, например на християнски общностни групи или като цяло на Запада. Колониалното минало тук играе много важна роля. Днес такава роля се приписва на САЩ и НАТО и ислямските общности се чувстват длъжни да се борят срещу подобни проявления на влияние.\n\nДЛФ: Как се обяснява това, че една държава като Йемен е в състояние да изпълнява ролята на нещо като централна база за ислямските екстремисти?\n\nДословното тълкуване на Корана е общата база за ислямистките групи, които казват, че следват истинския ислям\n\nГМ: Йемен е олицетворение на това, което разбираме под провалена държава. В нея е налице вакуум на властта и тотална абдикация на държавата от нейните функции. Йемен е част от организацията \"Ал Кайда на Арабския полуостров\". Ако погледнем към други райони, в които липсва държавност, отново ще установим, че в тях Ал Кайда също е много силна, например Северозападен Афганистан. Но и Либия след свалянето на Муамар Кадафи върви по пътя на провалената държава или вече се е превърнала в такава. Ислямистките идеи намират бързо разпространение. В този смисъл пред вратите на Европа дебне опасност, която застрашава целия западен свят и разполага със собствени тренировъчни лагери за терористи. \"Ислямска държава\" вече провъзгласи своя собствена провинция в този нестабилен регион.\n\nДЛФ: И преди знаехме, че Пакистан и Нигерия предлагат добра почва за развитие на тероризма. Но как да си обясним това, че терористите успяха да извършат такова злодейство и в сърцето на Европа - в Париж?\n\nГМ: Франция има най-голямата мюсюлманската общност в Европа. Няма точна статистика, но оценките са, че в страната живеят някъде около 6 - 7 милиона мюсюлмани - основно от бившите френски колонии или такива, които са родени във Франция, - вече от второ и дори трето поколение френски мюсюлмани. Важен фактор за радикализирането на френските мюсюлмани бе това, че Франция отвори широко вратите за уахабитския и салафисткия ислям от Саудитска Арабия. Известно е, че Саудитска Арабия в момента се опитва да разшири влиянието си във всички сунитски райони, включително в диаспората. Саудитска Арабия щедро финансира разпространението на ортодоксален, догматичен ислям във Франция и това доведе дотам, че в страната не само бяха построени много нови джамии и възникнаха много мюсюлмански училища с пари, получавани от имамите директно от Саудитска Арабия, но и под влиянието на Саудитска Арабия във Франция се наложи салафисткото тълкуване на исляма. А това е сериозна заплаха за страната.","summary":"В какво точно се крие общото и различното в проявленията на ислямския екстремизъм - от Югоизточна Азия до Ирак, от Сирия до Нигерия и от \"Ислямска държава\" до \"Боко Харам\"? Отговорът на този въпрос може да ви изненада.","language":"bul"}
{"url":"https://www.dw.com/bg/%D1%82%D0%B5-%D1%81%D0%B0-%D0%BD%D0%B0%D0%B9-%D0%B1%D0%BE%D0%B3%D0%B0%D1%82%D0%B8%D1%82%D0%B5-%D0%B2-%D1%81%D0%B2%D0%B5%D1%82%D0%B0/a-16641649","title":"Те са най-богатите в света","date":null,"text":"Живеещият в Шанхай британец Рупърт Худжуърф е нещо като ловец на богаташи. От няколко години насам той редовно изготвя \"класации на лукса\" за китайското списание \"Хурун\", в които влизат например имената на най-богатите хора и градовете с най-много милиардери.\n\nВ неговия най-нов списък на най-богатите хора в света влизат 1 453-ма милиардери. Сред тях най-много са азиатците - 608 души, от които повече от половината са китайци (317). Това означава, че в страната на драконите днес има почти толкова милиардери, колкото в цяла Европа, където Худжуърф е преброил 324 души с милиарди в банковите сметки.\n\nЛилиан Бетанкур - най-богатата жена на света\n\nРазглеждайки неговата класация, няма как да не забележим, че в традиционно мъжкия свят на богаташите навлизат все повече жени. Днес всеки десети представител на класата на най-богатите, тънещи в разкош и лукс, е от нежния пол. А най-богатата жена в света е 90-годишната наследничка на империята Лореал - Лилиан Бетанкур. Със своето състояние от 30 милиарда долара тя успява да влезе в топ 10 на най-богатите хора в света.\n\nКороната на най-богатия човек в света запазва 74-годишният мексиканец Карлос Слим, собственик на телекомуникационна компания, въгледобивни мини и банки. Състоянието му възлиза на 66 милиарда долара. На второ място е 82-годишният Уорън Бъфет, притежаващ богатство на стойност 58 милиарда долара. Трети е испанецът Амансио Ортега, собственик на модната компания \"ZARA\". През миналата година той е успял да увеличи състоянието си до 55 милиарда долара, което го прави най-богатия европеец. С това испанецът изпреварва вече Бил Гейтс, който за първи път остава извън топ 3 - неговите 54 милиарда долара му стигат само за четвъртото място в глобалната класация на милиардерите.\n\nРупърт Худжуърф изследва света на богатите още от 1999-та. През годините той е съставил куп класации. Първата световна ранглиста на супер-богатите обаче Худжуърф изготвя едва през миналата година. Пред германския вестник \"Ди Велт\" той споделя, че най-трудно му е било с европейците, които са доста дискретни. \"Това важи най-вече за германците, които наистина полагат доста усилия да не бият на очи\", казва 42-годишният \"изследовател\".\n\nОт данните на Худжуърф става ясно, че най-много милиардери живеят в САЩ - 409 души, следвани от Китай с 317 и Русия с 88 свои представители в клуба на най-богатите хора. Британецът е успял да преброи 61 германци със състояние над 1 милиард долара, което отрежда на Германия четвъртото място по страни. Британецът обаче твърди, че в страната има поне още 120 германски милиардери, които доста успешно крият богатството си.\n\nНай-богат сред германците е собственикът на веригата от супермаркети \"Алди\" Карл Албрехт със състояние от 28 милиарда долара, следван от Волфганг Порше с 22 милиарда долара. В глобалната класация на милиардерите те заемат съответно 16-то и 23-то място.\n\nТе имат общо 5,5 трилиона долара!\n\nМосква е градът с най-много милиардери\n\nОт всичките 1 453-ма богаташи, намерили място в класацията на Худжуърф, точно половината са американци и китайци. Съставителят на класацията обаче е убеден, че реално в света днес живеят поне 3 пъти повече милиардери, или общо около 4 000 на брой.\n\nЕто и още няколко интересни факти: в близките 5 години се очаква китайците да задминат американците по брой милиардери и да оглавят световната ранглиста; средностатистическият милиардер е на 63 години; Москва е градът с най-голяма концентрация на милиардери - общо 76 на брой, следван веднага ог Ню Йорк със 70; в Европeйския съюз най-много богаташи живеят в Лондон и Париж; а общото състояние на всичките 1 453 милиардери в класацията на Худжуърф възлиза на 5,5 трилиона долара, което се равнява на целия БВП на Китай.\n\nАГ, ДПА, ДВ, Е. Лилов; Редактор: М. Илчева","summary":"Днес в света живеят около 4000 милиардери, твърди ловецът на богаташи Рупърт Худжуърф. Той обаче посочва имената на само 1 453 от тях. А останалите? Те явно успешно крият богатството си и не искат да се набиват на очи.","language":"bul"}
{"url":"https://www.dnevnik.bg/biznes/companii/2005/03/08/174233_privatizaciiata_navleze_v_nachaloto_na_kraia/","title":"Приватизацията навлезе в началото на края","date":null,"text":"Остатъчният ресурс на Агенцията за приватизация (АП) красноречиво говори, че до края на годината голяма сделка няма да се случи освен тези, които са на ход в момента - \"Бояна филм\" и трите ТЕЦ-а. Плановете на приватизационното ведомство са до дни да тръгне продажбата на параходство \"Българско речно плаване\", след като преди седмица парламентът одобри стратегията. Малко вероятно е обаче сделката да се финализира до три месеца и да се парафира от това правителство.\n\nВ списъка на дружествата в напреднала фаза на подготовка за приватизация попадат предприятия като \"Автотехника Пирин\" ЕООД, \"Зърнени храни\" ЕАД, \"Медицинска техника\" ЕАД и други подобни. Заедно с тях предстоят да се раздържавят няколко \"Пътни поддържания\" и двайсетина ВЕЦ-а. Продажбата на компании като \"България ер\", БМФ, ВМТ \"Орбита\", \"Гипс\" - Кошава, както и \"Воинтех\", по различни причини засега остава блокирана. За приватизационните процедури за авиокомпанията и за параходството се чака одобрението на стратегиите от парламента. Веригата за младежки туризъм \"Орбита\", \"Гипс\" и \"Воинтех\" пък станаха център на претенции, които финишираха в съда.\n\nОтдавна реда си за продажба чакат дружествата от военнопромишления комплекс - \"Кинтекс\", \"Тератон\" и ВМЗ - Сопот. Те са в един от многото списъци към Закона за приватизация, според който раздържавяването им трябва да стане по стратегия. От доста време принципалът - Министерството на икономиката, се опитва да подготви такива документи, но засега срокът им за завършване само може да се гадае.\n\nБезспорно инвеститорски интерес могат да предизвикат единствено процедурите за продажба на ВЕЦ-овете. Практиката на агенцията до момента показва, че те се предлагат на търгове, а цените, които се постигат, са завидни като резултат. Предстои да се продават каскадите \"Устово\" и \"Росица\", ВЕЦ-овете \"Луковит\", \"Бели Искър\", \"Симеоново\", \"Тополница\" и т.н. При почти всички обаче съществуват различни проблеми, които спъват старта на процедурите - като се започне от необходимост за актуализиране на оценките, мине се през предстоящо предоставяне на концесия и се стигне до издаването на скици и актове за собственост.\n\nВ момента екипът на АП работи по подготовката за продажба на около 50 мажоритарни пакета. За доста от дружествата е избран методът неприсъствен публичен търг, който се провежда на фондовата борса. До няколко седмици се очаква да бъде обявен единадесетият централизиран публичен търг. На него ще се предложат от 80 до 100 предприятия, като само за 10 ще се търси купувач за първи път, а другите са дружества, които са предлагани на предишните търгове.\n\nПреди време АП предложи на ресорните министерства ликвидация на над 35 предприятия. Мотивите за мярката бяха, че по-голяма част от тях са в лошо финансово състояние, предлагани са многократно за продажба и към тях не е имало проявен инвеститорски интерес. Повечето от принципалите обаче още не са отговорили на предложението на агенцията. В списъка с предложения за ликвидация беше и Слънчев бряг. Впоследствие обаче беше решено да се обяви приватизационна процедура. Правният анализ и оценката на дружеството са готови и предстои да се обяви метод, по който да се продава.\n\nНад 180 дружества пък има в забранителния списък към закона за приватизация. С приемането му всички държавни предприятия бяха обявени за продажба с изключение на тези в списъка. Тяхното раздържавяване засега не е приоритет. Там са компании като БДЖ, НЕК, АЕЦ \"Козлодуй\", \"Булгаргаз\", Международен панаир Пловдив и други.\n\nДружества в процес на изготвяне на оценка","summary":"До изборите най-вероятно от големите сделки ще се даде старт само на БРП","language":"bul"}
{"url":"https://www.dnes.bg/world/2017/04/07/rubu-oznachava-rumynci-i-bylgari-no-koi.337454","title":"\"Рубу\" означава румънци и българи. Но кои?","date":null,"text":"\"Рубу\" - така кьолнската полиция е наричала години наред една определена група българи и румънци. Дойче веле се свърза с пресслужбата на полицията в Кьолн и попита какво точно се крие зад това съкращение.\n\n\"На площада пред Централната гара в момента се проверяват няколкостотин \"нафрис\"\", написа кьолнската полиция в нощта срещу 1 януари 2017. Бързо стана ясно, че под \"нафрис\" служителите на реда имат предвид потенциални извършители от северноафрикански произход, както и че по принцип това обозначение е предназначено само за вътрешна употреба. \"Звучи неуважително\", призна часове след това говорител на органите на реда и изрази съжаление, че терминът е изтекъл в публичното пространство.\n\nВ тази връзка агенция ДПА публикува неотдавна извадки от \"речника\" на германската полиция, като сред обозначенията фигурираше и съкращението \"рубу\". Обяснението на информационната агенция бе кратко: \"хора от България и Румъния\" (съкратено от немските думи за Румъния и България - Rumänien и Bulgarien). Дали обаче това отговаря на истината? Още преди месец българската редакция на Дойче веле реши да се обърне с този въпрос към пресслужбата на кьолнската полиция. Отговорът пристигна едва сега и гласи следното:\n\n\"\"Рубу\" полицията започна да използва през 2011 година - но само за криминално проявените българи и румънци. Най-вече за джебчии и взломаджии. За съжаление, установихме, че непосредствено след присъединяването на България и Румъния в ЕС броят на тези престъпления, извършени от българи, се покачи. Става дума за организирани банди от двете страни, пристигащи в Кьолн специално с цел да извършват подобен вид престъпления. Именно през 2011 полицията в Кьолн стартира специален проект, посветен на анализа на този вид престъпления с цел по-успешната борба срещу тях. Проектът носеше името \"Рубу\" и включваше и сътрудничество с колеги от Румъния и България.\" \"Румънците извършват 2/3 от престъпленията\"\n\nОт пресслужбата обясняват, че през 2014 г- проектът е бил преименуван на МОСК, тъй като към групата на българските и румънски престъпници са били прибавени и криминални банди от страните от бивша Югославия. \"Днес понятието \"рубу\" вече не се използва\", уверяват от кьолнската полиция. И добавят: \"Поне в Кьолн. Не знаем дали в другите германски градове използват подобно обозначение за престъпниците от България и Румъния.\"\n\nА в кои видове престъпления са най-активни българите и румънците днес? На този въпрос от пресслужбата на кьолнската полиция отговарят така: \"В измамите, кражбите с взлом, в джебийството. Не са малко и тези, които се занимават с продажба на наркотици. През 2016 година обаче в Кьолн успяхме да намалим престъпленията, извършвани от тази група, и то благодарение на доброто сътрудничество с румънски и български колеги. Докато през 2014 и 2015 г. в Кьолн имаше по 2500 криминални прояви на хора от тези две страни, през 2016 г. регистрираните престъпления бяха само 2000.\"\n\nПолицейският говорител изтъкна още, че в криминалните статистики на Кьолн българите и румънците често вървят ръка за ръка, като румънците са отговорни за около 2/3 от общия брой на престъпленията, извършени от граждани на тези две страни.","summary":"Българите в Германия се \"проявяват\" в измамите, кражбите с взлом, в джебийството","language":"bul"}
{"url":"https://www.dnevnik.bg/print/arhiv_pari/1998/04/01/1518949_nacionalno_sdrujenie_nedvijimi_imoti_-_elta/","title":"Национално сдружение недвижими имоти - елта","date":null,"text":"52 кв.м, ул. Парчевич, партер, за магазин48 кв.м, кв. Ив. Вазов, ет. 3, тухла, ТЕЦБул. България, 45 кв.м, мансарда, тухла, ТЕЦ, 12 500 USD55 кв.м, Хиподрума, тухла, лок. отопл., нов с акт 16, 16 000 USDЗона Б-5 - 50 кв.м, ЕПК, ТЕЦ, тел.45 кв.м, Борово, ТЕЦ, тел., изгодно50 кв.м, Гео Милев, тухла, ТЕЦ, 2 стаи с бокс, строен 1987 г.45 кв.м, Младост 3, ТЕЦ, тел., ремонтиран50 кв.м, Люлин 7, ТЕЦ, тел., 8000 USD40 кв.м, Люлин, тухла, ТЕЦ, тел., ет. 4, 7000 USDДвустайни64 кв.м, ул. Парчевич, партер, с разрешение за магазин60 кв.м, ул. Черковна, ет. 2, тухла, 22 000 USD65 кв.м, Славия, ет. 2, тухла, ТЕЦ, ремонтиран65 кв.м, Гео Милев, тухла, ет. 2, ТЕЦ63 кв.м, ул. Н. Рилски, ТЕЦ, тел., 25 000 USD53 кв.м, център, мансарден, тухла, 1 балкон, 20 000 USD72 кв.м, бул. В. Левски, ет. 3, ТЕЦ, тел., тухла68 кв.м, ул. Самуил, ет. 1, тухла, 20 000 USD68 кв.м, жк Ив. Вазов, ет. 3, ТЕЦ, 21 800 USD68 кв.м, Младост 1, ТЕЦ, тел., 13 800 USD и Младост 3 - 70 кв.м, ЕПК, ремонтиран 14 000 USD65 кв.м, кв. Гевгелийски, ет. 5, ТЕЦ, 14 000 USD68 кв.м, Дружба, ет. 3, ТЕЦ, 12 500 USDТристайни80 кв.м, ул. Тунджа, ет. 3, тухла, ТЕЦБорово - 105 кв.м, луксозно ателие на 3 нива, гараж115 кв.м, бул. Скобелев, ТЕЦ, тел., тухла - 40 000 USD108 кв.м, до Пирогов, ет. 3, тухла, гаражГорнобански път /до диплом. кортове/ - 135 кв.м, ет. 3, паркет, гараж, с акт 16, 33 000 USD100 кв.м, Бели брези, ТЕЦ, тел., тухла, ремонтиран, строен 1994 г.92 кв.м, Гео Милев, тухла, ТЕЦ, ет. 2, 33 000 USD90 кв.м, Лозенец, бул. Арсеналски - тухла, ЛО, ет. 4, гараж, 33 800 USD103 кв.м, Стрелбище, тухла, ТЕЦ, нов с акт 16100 кв.м, Хиподрума - тухла, ТЕЦ, отлично състояние, изгодно177 кв.м, бул. Шипченски проход - ТЕЦ, тел., гараж, лукс, 39 000 USDКупуваСпешно малко жилище - център, 980-71-34Голям луксозен апартамент в добрите квартали - 980-59-292-3-стаен, Гео Милев, Изток, 981-32-762-стаен, Младост, Дианабад, 980-15-79агенция за недвижима собственост София 1000, бул. П. Евтимий 66, тел.: 981-95-14, 980-71-35, ул. Солунска 16, тел.: 987-76-47, 981-95-14, 981-32-76","summary":"Едностайни","language":"bul"}
{"url":"https://www.dw.com/bg/%D0%BF%D1%80%D0%B5%D0%B4%D0%B8%D0%B7%D0%B1%D0%BE%D1%80%D0%BD%D0%BE%D1%82%D0%BE-%D0%BA%D0%B0%D0%BB%D0%B0%D0%B9%D0%B4%D0%B8%D1%81%D0%B2%D0%B0%D0%BD%D0%B5/a-15430633","title":"Предизборното калайдисване","date":null,"text":"Престъплението в Катуница и последвалите го безредици стреснаха ГЕРБ и политическите сили в България. Когато пред камерите и микрофоните на националните медии екзалтирани младежки агитки крещят открито \"Турците под ножа\" и \"Циганите на сапун\", все по-редкият вид на мислещите хора в България, а и чуждестранните партньори на страната разбират, че зловредният националистически цирей в България сериозно е забрал и евентуалното му спукване ще повтори ненаучената, уви, най-нова балканска история.\n\nЕдва ли трезвомислещите хора се заблуждават, че когато основен политически партньор на управляващата партия ГЕРБ е крайна националистическа формация, която чрез неконтролираните действия на своя лидер и кандидат-президент излъчва единствено омраза, подобна обществена атмосфера може да осигури условията за спокойно протичане на двойния вот на 23 октомври.\n\nТрескавите пост-фактум действия на прокуратура, следствие, данъчна администрация и МВР трудно ще предложат убедителен отговор на лавината от обвинения срещу властите, свързани с корупция, бездействие, връзки с организираната престъпност, толериране на феодалните порядки в редица населени места, забавено правораздаване и разгръщане на политически чадъри над печално известни мафиотски босове.\n\nДори повече, както вярно забеляза в свой репортаж телевизия Евронюз, демонстрациите срещу ромското малцинство в България бързо са се трансформирали в мощен гняв срещу правителството на страната, изразяващ все по-голямото разочарование на младите хора от икономическото състояние, от липсата на възможности за тях в собствената им родина, от нейното некомпетентно ръководство.\n\nВ сянката на етнически напрежения\n\nВ такава напрегната обстановка ще протича финалната фаза на предизборната кампания. А от нейното начало до този момент посланията на основните кандидати за президентския вот са силно приглушени от лозунгите на улицата. Планираното като сигурен триумф европейско турне на Плевнелиев-Попова, кандидат-президентската двойка от управляващата ГЕРБ, както отбелязва сайта Юрактив, е останало \"в сянката на събитията в България, където етнически напрежения помрачават президентския вот\".\n\nВ закъснелите си кратки обиколки главно около столицата, претендентите за Дондуков 2 от БСП - Калфин и Данаилов - говорят на своите привърженици за \"икономика, която вече е във фризера\", за предстоящи фалити на \"големи групи домакинства\", както и за невъзможността \"такъв живот на заем да продължава повече\".\n\nМеглена Кунева пък констатира отвращението на хората от \"безнаказаността и липсата на държавност\" отбелязвайки, че \"на държавата й е приятно да реже ленти, но не може да гарантира правосъдие\". Всичко това обаче е в пълен контраст с неуморния медиен оптимизъм на министър-председателя Борисов.\n\nКолекцията му от трикольорчета за новооткрити пътища, детски градини и пречиствателни станции се увеличава постоянно, а закичените менчета весело блещукат пред телевизионните камери, за да върви всичко \"като по вода\".\n\nКалайдисани са били вероятно от някой циганин, помнещ все още занаята на своите деди, но опитващ се да загърби етническите оскърбления. Просто за да покрие с лъскавината на калая плесента по опасния националистически бакър.","summary":"Острият етнически сблъсък с расистки елементи и протестите след случая в Катуница изразиха и клокочещото недоволство на хората от управлението в страната. Могат ли властите да замажат конфликтите до идващите избори?","language":"bul"}
{"url":"https://www.dnes.bg/politika/2014/12/19/bylgariia-shte-izdade-nujnite-razreshitelni-po-iujen-potok.248952","title":"България ще издаде нужните разрешителни по \"Южен поток\"","date":null,"text":"България ще издаде необходимите разрешителни за \"Южен поток\" и ще продължи подготвителните дейности по реализацията на проекта, заяви министър-председателят Бойко Борисов в Брюксел.\n\nТой посочи, че от ЕС му е казано по подготвителните дейности за газопровода България да издаде необходимите разрешителни, защото в противен случай влиза в нарушение на двустранните спогодби и би могло \"след това да плати целия масраф\".\n\n\"Затова сега министерствата на земеделието и храните, на културата, на младежта и спорта, и на регионалното развитие, имат ангажимент да издадат документите, тогава вече ще чуем \"Газпром\" дали прекратява проекта. Ако го прекрати, това вече е по тяхна вина, не по българска\", заяви Борисов, цитиран от БТА.\n\nПремиерът съобщи, че е запознал своите колеги с проблемите на нашата страна в областта на енергетиката, с въпросите около проекта за газопровода \"Южен поток\", с идеите за изграждането на разпределителен газов възел край Варна, с възможностите за възобновяването на проекта \"Набуко-Запад\". Хората разбраха какъв е проблемът и в какво жестоко менгеме се намираме с удължаването на живота на реакторите в АЕЦ \"Козлодуй\", с арбитража в Женева по АЕЦ \"Белене\", посочи министър-председателят.\n\nПо неговите думи при правителството на Пламен Орешарски по \"Южен поток\" изолацията на България в ЕС не е дала възможност на европейските държавни ръководители да се запознаят с проблемите по проекта. Хората сега разбраха, че имаме междуправителствено споразумение (с Русия), одобрено от българския парламент, имаме наказателни процедури от Европейската комисия, защото не са си направили както трябва търговете (за строеж на газопровода - бел. кор), в същото време не са обяснили, че имаме двустранно споразумение от 2006-2007 г., когато третият енергиен пакет на ЕС не е важал и отново ще отидем на арбитраж, поясни Борисов.\n\nТой цитира председателя на ЕК Жан-Клод Юнкер, според когото България трябва да извършва подготвителните дейности за газопровода, особено в морската част, за да няма руската страна никакви основания да казва, че по наша вина проектът спира, \"защото ще ни осъдят и ще ни вземат парите, както по други такива проекти\".\n\nБългария вече може спокойно да си изпълнява ангажиментите по предварителните дейности, не зад гърба на ЕК и на европейските партньори - на всички важни хора в ЕС им е обяснено, че ако не е така, трябва да се подготвим и да плащаме милиарди, поясни Борисов.\n\nПремиерът е уточнил пред своите колеги, че руските тръби вече са в България и страната ни ще понася глоби, ако не спазва поетите ангажименти. Той съобщи, че е получил огромна подкрепа от абсолютно всички, пълно разбиране и категорично решение, че на България трябва да се помогне да се справи с тези енергийни проблеми.\n\nВ никакъв случай България не трябва да бъде виновна за спирането на \"Южен поток\", заяви Борисов. По неговите думи отговорът, който е очаквал за това какво нашата страна да прави по \"Южен поток\", е бил междуправителственото споразумение да бъде изпълнявано, за да не последват съдебни санкции и за да не се плащат пари, както по проекта за АЕЦ \"Белене\". Оттам нататък всички други ангажименти са на ЕС, добави Борисов.\n\nВсички вече знаят, че удължаването на живота на пети реактор в АЕЦ \"Козлодуй\" догодина, ако не се извърши, действително ще има катастрофа с цената на тока в България, каза още премиерът. Страната ни има пакет от проблеми, които трябва да реши с Русия и санкциите, които ние поддържаме, в случая играят по-лоша роля за България, отколкото за самата Русия.\n\nПо повод обсъждането на отношенията с Русия в Европейския съвет премиерът изрази надеждата президентът Владимир Путин и дипломацията да си направят изводите, че тези военни действия, провокации, санкции, създават огромен проблем в Европа, всички държави губят пари и нищо добро не ни очаква накрая. Затова призовах за повече дипломатичност, за твърдост, разбира се, в санкциите, но и да не се прекалява с агресията, защото това също не е добро решение, коментира премиерът.","summary":"Имаме пакет от проблеми, които трябва да решим с Москва, рече Борисов","language":"bul"}
{"url":"https://www.dnevnik.bg/sviat/2013/01/08/1980385_nominiraniiat_za_nov_shef_na_pentagona_chuk_heigul/","title":"Номинираният за нов шеф на Пентагона Чък Хейгъл подкрепя по-малко разходи за отбрана","date":null,"text":"Американският президент Барак Обама официално номинира бившия сенатор Чък Хейгъл за министър на отбраната. Ако бъде утвърден от Сената, Хейгъл ще замени Лиън Панета като шеф на Пентагона. Номинирането на републиканец за министър на отбраната има донякъде символичен характер и показва желанието на Обама за конструктивно взаимодействие с Републиканската партия.\n\nЧък Хейгъл е ветеран от войната във Виетнам и е наясно с ограниченията на военната власт, пише в свой анализ агенция Reuters. По всяка вероятност той ще подкрепи значително намаляване на контингента в Афганистан, по-пестеливо харчене и изключителна предпазливост при използването на сила на места като Иран и Сирия.\n\nРешението за номинацията на Хейгъл беше взето въпреки лобистката кампания срещу кандидатурата му през последните седмици от страна на критици, които твърдят, че той е антиизраелски настроен. Reuters отбелязва, че той се е изправил срещу собствената си партия, като се е обявил срещу войната в Ирак. Поддръжниците на Хейгъл отричат той да е антиизраелски настроен, но все пак са подготвени за труден процес по одобрението му в Сената. При обявяването на номинацията му Обама заяви, че Хейгъл е лидерът, който американските военни заслужават. Президентът подчерта жертвите му по време на войната във Виетнам. Там той е получил два медала \"Пурпурно сърце\", които се дават на военни, ранени в битка. \"Чък знае, че войната не е абстрактна. Той разбира, че изпращането на млади американци да се бият и да кървят в мръсотията и калта – това е нещо, което правим, когато е абсолютно необходимо\", каза Обама.\n\nХейгъл би бил първият ветеран от Виетнам, оглавил Пентагона. Той ще наследи 74-годишния Лиън Панета, който се пенсионира след повече от четири десетилетия правителствена служба, включително начело на ЦРУ, когато беше убит Осама бин Ладен.\n\nКогато 66-годишният Хейгъл поеме поста, той ще трябва да ръководи изтеглянето на американските военни от Афганистан. В понеделник вечерта той трябваше да вечеря с Панета, за да обсъдят процеса. Темпът на изтегляне остава отворен въпрос, както броят на войниците, които ще останат в страната след края на 2014 г. Обама изразява готовност този брой да бъде по-малък от препоръчания от главнокомандващия в Афганистан – между 3000 и 9000 души. Хейгъл все още не е коментирал проблема, но президентът едва ли ще номинира някого, чиято позиция фундаментално се различава от неговата.\n\nРепубликанецът не е крил резервите си към това какво армията на САЩ би могла да постигне в Афганистан. \"Не можем да наложим волята си. Руснаците разбраха това в Афганистан. Бяхме замесени в две много скъпи войни, които за пореден път ни дадоха урок\", каза Хейгъл пред телевизия PBS миналата година. Очаквано той е особено предпазлив, що се отнася до това, какво може да се направи в Сирия. \"Не мисля, че Америка би искала да е лидер в това\", казва той пред Foreign Policy през май 2012 г.\n\nВоенният опит на Хейгъл може да му спечели уважение в Пентагона. Той е бил доброволец в пехотата във Виетнам. Освен това Хейгъл би бил първият министър на отбраната в САЩ с по-нисък ранг.\n\nКоментарите на Хейгъл за Близкия изток, включително и Израел, вероятно ще затруднят одобрението на кандидатурата му в Сената. Лидерът на републиканците в Камарата на представителите Ерик Кантор заяви в изявление в понеделник, че е дълбоко притеснен и разочарован от избора на Обама. В интервю от 2006 г. Хейгъл казва, че \"еврейското лоби заплашва много хора тук\". Освен това той е критикуван заради призивите му за преки преговори с Иран. Редица международни авторитети обаче защитиха Хейгъл, сред които бившите съветници по националната сигурност Брент Скоукрофт и Збигнев Бжежински, както и бившият посланик на САЩ в Афганистан и Иран Райън Крокър.\n\nОстават неясноти за евентуалния подход на Хейгъл към бюджет на Пентагона. Според Панета американската армия ще бъде опустошена, ако планираните 487 милиарда долара съкращения през следващото десетилетие бъдат удвоени. Това ще се случи, ако Обама и Конгресът не успеят да се споразумеят до края на февруари за избягване на автоматичните икономии. \"Мисля, че армията има нужда да бъде намалена. Не мисля, че военните наистина са погледнали на самите себе си стратегически, в наистина дългосрочен план\", казва Хейгъл в интервю за Financial Times миналата година. Подкрепата му за намаляване на дефицита повдига въпроси за евентуални съкращения или закъснения при големи поръчки на оръжейни системи като F-35 Joint Strike Fighter на Lockheed Martin, предупреждават експерти.","summary":"Чък Хейгъл е ветеран от войната във Виетнам и е наясно с ограниченията на военната власт, пише в свой анализ агенция Reuters. По всяка вероятност той ще подкрепи значително намаляване на контингента в Афганистан, по-пестеливо харчене и изключителна предпазливост при използването на силва на места като Иран и Сирия.","language":"bul"}
{"url":"https://www.dnevnik.bg/bulgaria/2008/05/14/495748_pregled_na_pechata_ot_14_mai/","title":"Преглед на печата от 14 май","date":null,"text":"\"В коалицията си прехвърлят топката за провала с европарите\"ДневникВ сблъсък кой трябва да понесе политическата отговорност заради блокираните средства по ФАР влязоха вчера партиите от управляващата коалиция. БСП и ДПС посочват като основен виновник зам. финансовия министър Димитър Ивановски, който е национален ръководител по предприсъединителната програма.\n\n\"Брюксел иска от България списък на крадливи фирми\"СегаЕвропейската комисия (ЕК) иска България да й предаде до 16 юни списък на фирми, нарушили правилата за усвояване на предприсъединителни фондове. Имената им ще влязат в Системата за ранно предупреждение на ЕК и те ще бъдат изключени от настоящи и бъдещи проекти.\"Батко дал на братко 200 млн.\"24 часаЕксшефът на агенция \"Пътища\" Веселин Георгиев осигурил на фирмите на брат си поръчки не за 120 млн., а за 200 млн. лв. Сигнал с подобно съдържание праща ДСБ до Борис Велчев. Неофициално обаче се разбра, че в Главна прокуратура вече е постъпил финансов анализ от Сметната палата, който посочва сериозни нарушения при обществените поръчки и конфликт на интереси.\n\nПолитика:\"Десницата обмисля нов вот на недоверие\"ДневникОпозицията обвини правителството, че проваля членството на България в Европейския съюз. Десните политически сили се обединиха около идеята на ДСБ да поискат шести вот на недоверие срещу кабинета и отново призоваха за предсрочни избори.\"БСП засенчва ДПС по замени на гори\"СегаПоверената на БСП Държавна агенция по горите е на път да засенчи ексминистрите на земеделието от ДПС по извършваните замени на частни с държавни гори. След като с 8 свои заповеди от 30 април шефът на ведомството Стефан Юруков даде на частници над 3000 дка апетитни парцели по морето и Боровец, десет дни по-късно не се е поколебал да разпише още две сделки, научи \"Сега\".\n\nИкономика:\"Обръщаме парите в коли\"СтандартБългаринът се юрна да купува нови коли като за последно. Над 20 хил. автомобила са продали официалните представители на различните марки у нас само за първите четири месеца на годината. Това е абсолютен рекорд, твърдят от Съюза на вносителите.\n\n\"Плащаме битовите си сметки с SMS от този месец\"МониторВече можем да плащаме битовите си сметки само с изпращането на един SMS дори когато сме в чужбина. Това става възможно с въвеждането на новата услуга на ePay.bg - ePayGSM. За да се възползват от нея, потребителите трябва да имат само валиден GSM номер без значение от плана и оператора и активна банкова карта (за клиентите на 21 банки в цялата страна), обясни изпълнителният директор на ePay.bg Георги Маринов.\n\n\"Инфлацията удари 14,6%\"24 часаНов рекорд стигна инфлацията на годишна база. 14,6% е поскъпването на живота, изчислено за април 2008 г. спрямо април 2007 г., съобщи вчера НСИ. Това е най-високото ниво от 1997 г. насам.\n\nОбщество:\"Връщаме 50 000 юпита\"СтандартСписъкът на мозъците ни в чужбина ще бъде предоставен на българските работодатели. Идеята е бизнесмените ни да привлекат обратно младежите в родината с примамливи оферти.\n\n\"3 сака запалили влака ковчег\"МониторТри сака, оставени на пода на шесто купе, които запушвали решетката на отоплителната система, са най-вероятната причина за пожара във влака София - Кардам. Това е записано в комплексната техническа експертиза за инцидента, при който загинаха 9 души.\n\n\"Всяка 12-а кола на газ - бомба\"ТрудВсяка 12-а кола с газова уредба по пътищата е като бомба със закъснител. Това показва проверка на над 1500 автомобила от Инспекцията за държавен технически надзор и КАТ в Благоевград, Кюстендил, Дупница, Сандански, Петрич, Гоце Делчев, Якоруда, Банско и Разлог.\n\n\"Пак искат затвор за Стависки\"ТрудВтори протест срещу условната присъда на световния шампион по фигурно пързаляне Максим Стависки ще внесе прокуратурата в Бургас във Върховния съд, стана ясно вчера.","summary":"Държавно управление:&quot;В коалицията си прехвърлят топката за провала с европарите&quot;ДневникВ сблъсък кой трябва да понесе политическата отговорност заради блокираните средства по ФАР влязоха вчера партиите от управляващата коалиция. БСП и ДПС посочват като основен виновник зам. финансовия министър Димитър Ивановски, който е национален ръководител по предприсъединителната програма.","language":"bul"}
{"url":"https://www.dnes.bg/world/2011/04/05/zlaten-chasovnik-sys-svoia-lik-podariava-na-personala-kadafi.115354","title":"Златен часовник със своя лик подарява на персонала Кадафи","date":null,"text":"Една от петте украински медицински сестри на либийския лидер Муамар Кадафи – Оксана Балинская, разказа за него като за добър бос и човек в завидно здраве.\n\nГоворейки за отношението на Кадафи, медицинската сестра разказа, че дали някой работи за него, може да се разбере по златния италиански часовник с неговото изображение, които той им подарявал всяка година на 1 септември, пише „Комсомолская правда“.\n\nКадафи следи здравословното си състояние, веднъж годишно си прави изследвания. „А кръвното му налягане – дай Боже всекиму такова като на Кадафи“, каза медицинската сестра.\n\nБалинская разказа, че при всяко пътуване след самолета на Кадафи летят още два лайнера: един с вещите, а другия с колите. Самият той пътува с американска бронирана лимузина. Ако е в пустинята, използва джипове, казва Балинская.\n\nНие, персоналът, нямаме от какво да се оплакваме. Когато отидохме в Ню Йорк например, Кадафи лично се разпореди да ни дадат пари, за да пообиколим бутиците, добави тя.\n\nБалинская разказа още, че „главната“ медицинска сестра на Кадафи не е украинката Галина Колотницкая, както пишат медиите, а някоя си Драга от Сърбия. Тя летяла с Кадафи при всяко пътуване.\n\nЗа пристрастията на Кадафи по отношение на храната медицинската сестра обяснява, че той не е придирчив – обича кускус, който му се поднася с месо от камила или овнешко, италианската кухня, особено макароните.\n\nЗапитана за резиденцията на Кадафи в Триполи, Балинская разказа, че е изпаднала в шок, когато я видяла за първи път.\n\nОгромна територия, оградена с висока ограда. По периметъра – бодлива тел, вишки. Навсякъде въоръжени войници, техника. Нашата болница, която обслужва само семейството на Кадафи, се намира точно до главната резиденция на лидера. Там е опъната и огромна палатка, в която Кадафи работи и приема гостите си. Не е вярно, че Кадафи живее там. Палатката е работният му кабинет. През останалото време той е в апартаментите. Въпреки, че Кадафи има девет деца и внуци, цялото огромно семейство живее извън резиденцията в обикновени жилища, казва Балинская.\n\nОксана обяснява, че част от либийците обичат Кадафи.\n\n„В Триполи в момента там много се строи, всичко е за либийците, не е за чужденците. Къде може да се купи бензин по-евтино от водата? Никъде, вероятно. Това отлично знаят всички. Къде може да се отиде в магазин, да не ти достигат един-два динара и да ти кажат: добре, утре ще ги донесеш, казва медицинската сестра.","summary":"Полковникът много обичал кускус с месо от камила","language":"bul"}
{"url":"https://www.dnevnik.bg/sport/2011/01/23/1029577_probniiat_proekt_za_arabskite_investicii_v_ispanskiia/","title":"Пробният проект за арабските инвестиции в испанския футбол","date":null,"text":"Малага\" не е сред най-силните отбори в Испания. Дори далеч не е сред най-популярните. Но от няколко месеца \"Бокерон\", както наричат клуба от средиземноморския град, е вратата, през която арабските инвестиции навлизат в испанския футбол.\n\nДоскоро интересът на мощните фондове от Близкия изток гледаха предимно към английската Висша лига. Една от причините е структурата на водещите испански клубове като \"Реал\" (Мадрид) и \"Барселона\", които са притежание на своите фенове. Но не всички отбори в Испания са такива. Много от тях са частни и вероятно крият собствен нереализиран потенциал.\n\n\"Бокерон\" всъщност е име на риба, която се хваща край бреговете на курортния град. Каква риба е уловил катарският шейх Абдула ал Тани, който придоби контрола върху клуба през юни, ще стане ясно в бъдеще. А от неговия успех ще си проличи дали Ла Лига може да бъде толкова атрактивна, както отборите от Висшата лига.\n\nФактът, че Испания става атрактивна за арабските инвеститори, се потвърди през есента, когато \"Барселона\" подписа спонсорски договор с \"Катар фондейшън\".\n\nВ Испания \"Малага\" има особена структура на масата от запалянковци. Той минава за \"английския клуб\" заради множеството англичани и ирландци, които притежават къщи за отдих по испанското крайбрежие и които прекарват немалка част от годината на топло край бреговете на Средиземно море.\n\nВъпреки че мнозина британци остават незаинтересовани към испанския футбол и продължават да следят Висшата лига по телевизията, \"Малага\" се явява тази възможност за запалените фенове да бъдат част от емоциите край играта. В зависимост от съперника до 3000 британски фенове пътуват до шестия по големина испански град с 534 хиляди жители да гледат мачове на живо.\n\nПрез 1999 г. феновете дори основаха международен фен клуб в Марбея. В момента той събира хиляди запалянковци, а членовете му посещават мачовете с организирани екскурзии. Макар \"Реал\" и \"Барселона\" да си остават сравнително популярни, местните фенове се гордеят с международната подкрепа.\n\nСлед като плати 36 милиона евро за контрола върху клуба и изчисти дълговете, шейх Абдула обеща да построи нов 65-хиляден стадион на мястото на настоящия \"Ла Росаледа\", който за момента върши идеална работа с капацитета си от почти 29 хиляди зрители. В последната година тимът привличаше средно по 17 хиляди посетители. \"Целта ни е да помогнем на \"Малага\" да направи необходимите стъпки да консолидира своето присъствие в Ла Лига и да увеличи задоволството и надеждите на запалянковците\", обявиха през юни от екипа на новия собственик.\n\nПо подобие на хората, които инвестират масирано в клубовете на Острова, шейхът веднага се зае да доведе популярни имена. През ноември той привлече за треньор чилиеца Мануел Пелегрини, който направи от \"Виляреал\" редовен участник в европейските турнири и който изкара миналата година начело на \"Реал\" (Мадрид).\n\nЗа последните два трансферни периода тимът взе 20 играчи, седем от тях само през този месец. Бразилският нападател Жулио Баптища от \"Рома\" беше посрещнат от около 4000 фенове. Освен него в тима дойдоха Мартин Демикелис от \"Байерн\" и бившият халф на \"Ювентус\" Енцо Мареска.\n\nВъпреки тези усилия настоящето на \"Малага\" не е розово - след загубата от \"Валенсия\" с 3:4 тимът остана близо до зоната на изпадащите. Но при новия собственик ситуацията може да се промени. \"Имаме план с дългосрочна перспектива, не като \"Манчестър сити\" например. Опитваме се да изградим доверие. Има играчи, които не си вършат работата, но точно сега искаме да изградим манталитет на победители и това е много по-важно от привличането на суперзвезди, което ще дебалансира финансово клуба\", коментира изпълнителният директор Абдула Губн.\n\nВсе пак той призна, че бюджетът за заплати се е увеличил с 50% в последните няколко месеца до 24 милиона евро.\n\nВъпреки че \"Малага\" е основан през 1933 г., а стадионът на тима беше домакин на двубои от световното първенство през 1982 г., клубът започна да изпада в затруднение в началото на 90-те години. През 1995 г. игра в Терсера А, което е четвъртото ниво на испанския футбол, където мачовете се посещават средно от 350 зрители. За пет години отборът успя да се върне в Ла Лига, спаси се веднъж от изпадане през 2006-а, но като цяло оттогава е неизменна част от испанския футболен елит. Анализаторите отчитат, че до момента план А за вдигането на \"Малага\" на крака не провървя. Но винаги е наличен план Б в стил \"Манчестър сити\".","summary":"\"Малага\" не е сред най-силните отбори в Испания. Дори далеч не е сред най-популярните. Но от няколко месеца \"Бокерон\", както наричат клуба от средиземноморския град, е вратата, през която арабските инвестиции навлизат в испанския футбол.","language":"bul"}
{"url":"https://www.dnevnik.bg/biznes/2005/12/15/101588_analizatori_ochakvat_zabaviane_na_rusta_na_bvp/","title":"Анализатори очакват забавяне на ръста на БВП","date":null,"text":"Икономическият растеж на страната ще остане висок през третото тримесечие на годината, но ще се забави на фона на стойностите от втората четвърт на годината - април-юни 2005 г., когато бяха регистрирани рекордни стойности. Това личи от прогнозите на анализатори и икономисти за ръста на БВП, направени за \"Дневник\". Брутният вътрешен продукт (БВП) измерва пазарната стойност на всички стоки и услуги, произведени от страната за определен период. Показателят, който се счита за основен индикатор за развитието на икономиката.\n\nПредвижданията им варират в диапазона 5.5-6.2 на сто. За сравнение през втората четвърт на годината беше регистриран най-високият ръст на БВП на България за последните осем години. Тогава произведеният брутен вътрешен продукт беше 9.738 млрд. лв., или с 6.4 на сто повече в сравнение със същия период на миналата година. Силният ръст на икономиката се дължи най-вече на силното потребление, формиращо 91.6 на сто от общия обем на БВП и подържано от големите продажби в сектора на дребно. Другите важни фактори, генериращи растеж, са бумът на строителството, ръстът на кредитите и инвестициите.\n\nОт Центъра за икономическо развитие очакват забавяне на растежа до 5.6-5.8 на сто за периода юли-септември тази година. Те се позовават на месечните бизнес анкети, изготвяни от Националния статистически институт (НСИ), които показват забавяне на възходящия тренд, независимо от запазването на благоприятната стопанска конюнктура. Приблизително толкова е и прогнозата им за растежа за цялата 2005 г. - 5.7-5.9 на сто.\n\nПочти в зададените от ЦИР граници за нарастването на БВП се вместват очакванията и на Георги Стоев от анализаторската и консултантска група Industry Watch. Неговата прогноза е за 5.5 на сто за трите месеца към септември, като според него много важно ще е и какви ще са стойностите на показателя инвестиции, който е един от компонентите, формиращи националния доход на страната. За ръста на БВП на годишна основа икономистът от Industry Watch предвижда 5.5-6 на сто.\n\nПо-смела прогноза за икономическия растеж за третото тримесечие даде Димитър Чобанов от Института за пазарна икономика (ИПИ). Според него можем да очакваме 6.2 на сто ръст, което ще се дължи на запазването на обема на потреблението, основен катализатор на икономическия растеж. Аргументите подкрепящи прогнозираната от мен стойност са продължаващата кредитна експанзия и запазването на ръста на инвестициите, заяви Чобанов. Годишният ръст на БВП на страната за 2005 г. ще е около 5.8-6 на сто, смята експертът от ИПИ.\n\nПо-песимистични са очакванията на икономистите за следващата година, най-вече на чуждите експерти. Според тях редица фактори ще оказват неблагоприятно въздействие в посока забавяне на темпа на икономическия растеж на страната. Те са най-вече в светлината на влошаване на външната среда - вдигането на лихвените равнища, спад на световното търсене и потребление, задържане високите цени на петрола и въздържане от увеличаване на обема на инвестициите. Георги Стоев и Димитър Чобанов смятат, че трябва да поддържаме ръст на БВП от 8 до 10 на сто, ако желаем да стигнем средното за ЕС равнище в близките 10-12 години.","summary":"Икономическият растеж трябва да е 8 до 10 на сто на година, за да догоним ЕС","language":"bul"}
{"url":"https://www.dw.com/bg/%D0%B3%D1%80%D1%8A%D1%86%D0%BA%D0%B0%D1%82%D0%B0-%D0%B1%D0%B5%D0%B7%D0%B4%D1%8A%D0%BD%D0%BD%D0%B0-%D0%BA%D0%B0%D1%86%D0%B0/a-15132161","title":"Гръцката бездънна каца","date":null,"text":"Атина обещава да удвои усилията в реализирането на икономии и да започне с разграждането на планината от дългове. Паралелно с това за първи път е налице и воля държавата да започне да се освобождава от държавните фирми. Всичко това гръцкият премиер Папандреу обеща в Люксембург на шефа на еврогрупата Жан-Клод Юнкер. Накратко обещанието гласи: този път Гърция наистина ще се захване сериозно с реформите!\n\nПротестите в Гърция със сигурност ще продължат\n\nТака бе постигнато съгласие Гърция да получи следващия транш от 12 млрд. евро от спасителния чадър, който е на обща стойност 110 млрд. евро. С тях застрашената от банкрут държава ще може да покрие падежите по следващите плащания на кредити. Всъщност ЕС и МВФ нямаха алтернатива - ако не бяха се съгласили да освободят транша, това със сигурност щеше да направи Гърция неплатежоспособна, от което щяха да произтекат непредвидими негативни последици.\n\nФинансовото саниране - мисия невъзможна?\n\nГръцкият премиер Папандреу знае това много добре. Той е наясно, че дори само заради личния си интерес другите страни от еврозоната няма да оставят Гърция сама. Сега на него ще му се наложи да прокара новите мерки с икономии през парламента на страната още преди следващата европейска среща на върха след 3 седмици и да преживее следващата обща стачка. Дали ще успее - това засега не е много ясно.\n\nЗатова пък става все по-ясно, че графикът с падежите по гръцките заеми не са най-добрата основа за финансовото саниране на страната. Оставаме с впечатлението, че се вземат решения до следващия падеж - без дългосрочна стратегия и визия. Това и налага да започне обсъждането на следващия спасителен чадър, тъй като вече е пределно ясно, че Гърция няма да е в състояние от догодина сама да започне да се рефинансира от частния капиталов пазар. Към обещаните на страната 110 млрд. евро страната се нуждае от още около 60 милиарда спешни заеми. Засега не е ясно как частните кредитори ще се включат в този \"Спасителен чадър 2\" за Гърция.\n\nГърция все повече заприличва на каца без дъно, в която се наливат пари без никакъв резултат от това. Нови и нови програми за икономии задушават икономиката. Страната може да бъде подпалена от социални недоволства, чуждите капитали отдавна бягат от нея. Най-лошото обаче е, че страни като Ирландия и Португалия вървят по същия път и са кандидатите да се превърнат в следващите тежки пациенти, макар положението в тях да не е станало толкова сериозно както в Гърция.\n\nДали Гърция ще изпълни това, което Папандреу обеща на Юнкер?\n\nНа този фон на ЕС не му остава нищо друго освен да се надява, че предписаната рецепта някога ще започне да дава резултати. Повечето експерти обаче са на мнение, че Гърция никога няма да успее да върне заемите. Все по-реални стават възможно преструктуриране на задълженията, пълзяща инфлация или обезценяване на валутата - очевидно за всички. Въпросът е не дали, а кога ще стигнем дотам!","summary":"Атина обеща да пести още повече и да задлъжнява по-малко. И ето, че на страната бе изписана нова финансова инжекция. Така стигнахме до следващия етап в преодоляването на гръцката криза. Краят й обаче така и не се вижда.","language":"bul"}
{"url":"https://www.dnevnik.bg/analizi/2020/07/03/4086777_reporteri_bez_granici_da_vkljuchi_v_mediinata_si/","title":"\"Репортери без граници\" да включи в медийната си класация и прокуратурата","date":null,"text":"Прокуратурата, вместо да се занимава с разследвания с цел да бъдат подплатени едни качествени обвинителни актове, се е превърнала в своеобразна медия, която по недопустим начин публикува данни, представляващи чувствителна информация, тайна и които са защитени от Конституцията и законите.\n\nПо повод днешното разглеждане в Народното събрание на доклада на Националното бюро за контрол на специалните разузнавателни средства адвокат Александър Кашъмов от Програма \"Достъп до информация\" коментира по БНР тревожни тенденции с подслушването, тормоза на гражданските организации от страна на властта и \"медийното правосъдие\" на прокуратурата.\n\nСлед разширяването на достъпа на МВР до трафични данни заради коронавируса сега се правят два сериозни законодателни опити от страна на ВМРО за ограничаване на свободата на словото заради т. нар. дезинформация. Прави се опит за путинизация на българското общество чрез задължаване на гражданските организации да правят някакви там отчети и доклади. Всичко това трябва да се гледа заедно.\n\nПо въпроса за специалните разузнавателни средства (СРС) - има съвсем\n\nясни и притеснителни тенденции за увеличаване на общия брой на хората, спрямо които има разрешени СРС.\n\nКоето според бюрото не било реален проблем.\n\nСпоред числата в самия доклад скача броят на лицата от 2748 - 2017-а, през 3046 (за 2018 година - бел. ред.) и 3310 за 2019 г. Това означава, че между 2017-а и тази година скокът е с 20%. Ако някой смята, че това е тенденция, която не следва да се анализира, ми се струва, че това е грешка. Паралелно с това намалява броят на отказите. През 2017 г. този брой е бил повече от два пъти по-голям от сегашния - 1315, а сега имаме само 643 отказа.\n\nКакво показва това? Според доклада на бюрото това показвало, че институциите били станали по-грижливи и внимателни. Основно разрешенията - 60%, се дават от специализирания съд и там вероятно контролът е занижен. Проблем е един-единствен съд да дава толкова голям процент разрешения. Когато Софийският градски съд даваше този основен процент, накрая се стигна до осъдителна присъда на председателя му.\n\nАз виждам силно занижаване на дебата.\n\nВече не се дебатира и то точно по такива важни теми, свързани със защита на основните права.\n\nФактът, че някой може да си позволи да предложи в парламента (това не се е случвало от 30 години по време на този преход - някой може да предложи всеки гражданин, който пише във \"Фейсбук\" да се регистрира), защото трябвало да се бори държавата, видите ли, с фалшивите новини, тоест с критиките спрямо управлението - това вече достатъчно ни показва за какво ниво на дебат и за каква култура в европейския смисъл на думата в парламента говорим.\n\nИ Националното бюро трябва да се заеме с дейността си. Тази година е работено само по 36 преписки за евентуално неправомерно прилагане на СРС. Никой не е чувал и как работи ресорната парламентана комисия.\n\nПрокуратурата, вместо да се занимава с разследвания с цел да бъдат подплатени едни качествени обвинителни актове, се е превърнала в своеобразна медия, която по недопустим начин публикува данни, представляващи чувствителна информация, тайна и които са защитени от Конституцията и законите. Аз просто се чудя дали не трябва следващия път в класациите на \"Репортери без граници\" да се включи и прокуратурата като една своеобразна медия, паралелно на радиата, телевизиите, сайтовете и вестниците.","summary":"Прави се опит за путинизация на българското общество чрез задължаване на гражданските организации да правят отчети и доклади, посочва адвокат Александър Кашъмов.","language":"bul"}
{"url":"https://www.dw.com/bg/%D1%81%D0%BB%D0%B5%D0%B4-%D0%B1%D1%80%D0%B5%D0%BA%D1%81%D0%B8%D1%82-%D0%BC%D0%B5%D1%80%D0%BA%D0%B5%D0%BB-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B2%D0%BE%D0%B4%D0%B8-27-%D1%82%D0%B5/a-19367987","title":"След Брексит: Меркел трябва да води 27-те","date":null,"text":"\"Не бива да си правим никакви илюзии относно сериозността на положението\", гласи краткият коментар на германската канцлерка по повод новата криза в Европа. В лицето на британците Ангела Меркел губи важен партньор, който я подкрепяше по такива важни въпроси като конкурентоспособността и вътрешния пазар. В Европа сега канцлерката се оказва сама вкъщи. И имайки предвид, че тя е най-могъщият и опитен правителствен ръководител в Общността, не ѝ остава нищо друго, освен да поеме водеща роля в ЕС.\n\nТака например на британците трябва ясно да им бъде показано кои граници не бива да прекрачват. Разбираемо е, че сега те започват да кроят планове за времената след Брексит. Самият Дейвид Камерън го каза, преди да си тръгне от срещата на върха: британците хем искат вътрешния пазар на ЕС, хем обаче са против свободното придвижване в Европа, тъй като миграцията им създавала много притеснения. Всъщност британците започнаха да се възмущават от чуждите работници на Острова най-вече след като ЮКИП и останалите застъпници за Брексит им внушиха, че мигрантите им пречат. Именно тези политици изпуснаха от бутилката духа на ксенофобията и сега ще трябва да се справят сами с този проблем.\n\nНяма нужда от нови закони\n\nЕС няма да им протегне ръка за помощ, което си пролича от еднозначния отговор на Брюксел. Франция и Полша им го казаха повече от ясно: Щом искате достъп до вътрешния европейски пазар, тогава ще трябва да спазвате и четирите основни свободи в Европа, една от които е именно свободното придвижване на хора (работна ръка). А след като и Меркел изпрати същото послание, вече става съвсем ясно: за британците няма да има никакви отстъпки. Точка по въпроса.\n\nЗа германската канцлерка бъдещето след Брексита не е нищо повече от въпрос на най-обикновена политика: Нямаме нужда нито от нови принципни дебати, нито от промени в европейските договори, да не говорим пък за излишно драматизиране на положението. Не се нуждаем и от други референдуми. Макар и Меркел да предпочита да не изрича последното на глас. Вместо това тя иска ЕС да продължи да води практична политика, от която хората да имат ползи: икономически ръст, работни места за младите, инвестиции.\n\nЩо се отнася до въпроса за критиките за свръхрегулацията в Европа, Меркел смята да отговори с повече гъвкавост: когато например е нужна държавна помощ за изграждането на дадена индустрия, биха могли да се правят и изключения. Трябва да се гонят повече успехи, а не нови закони. Всъщност това го знаем открай време. И на Меркел би й било най-приятно, ако в това отношение не тя, а французите, италианците и другите в Общността задават посоката. Защото най-сигурният начин в ЕС да надделее антиевропейският вот е да се втълпи на хората, че германците се опитват да наложат волята си на останалите народи. Така беше и на британския референдум и подозренията дори все още съществуват. Точно затова и германската канцлерка трябва да бъде много предпазлива.\n\nКаква трябва да бъде Германия?\n\nВ противен случай при всяка следваща криза или по-сериозен проблем отново всички ще се питаме кой ни ръководи и къде са европейските лидери сега. Нещо, на което сме се нагледали и наслушали. Но колкото и неприятна и трудна да изглежда ръководната роля, ще трябва да си го признаем: след оттеглянето на британците цялата тежест ще падне върху Германия. Защото по-големите ѝ съседки са прекалено заети с вътрешните си проблеми.\n\nБерлин ще трябва да предпази европейската конструкция от срутване. Досега Германия изпълняваше тази роля прекалено колебливо. Оттук нататък няма друг път: тя трябва да демонстрира сила в Европа, но същевременно и скромност. Дори и само поради тази причина германците ще страдат от липсата на британците в ЕС - независимо, че Берлин им е ядосан за хаоса, който предизвикаха.","summary":"Антиевропейският вот се печели най-сигурно, когато втълпиш на хората, че Германия иска да се наложи над всички. Точно това се случи на Острова. И все пак: именно Меркел ще трябва да поеме водещата роля в новия ЕС.","language":"bul"}
{"url":"https://www.dw.com/bg/%D0%BC%D0%B8%D0%BB%D0%BE%D1%88%D0%B5%D0%B2%D0%B8%D1%87-%D1%80%D0%B0%D0%B7%D0%B4%D0%B5%D0%BB%D1%8F-%D1%81%D1%8A%D1%80%D0%B1%D0%B8%D1%82%D0%B5-%D0%B8-%D1%81%D0%BB%D0%B5%D0%B4-%D1%81%D0%BC%D1%8A%D1%80%D1%82%D1%82%D0%B0-%D1%81%D0%B8/a-2592486","title":"Милошевич разделя сърбите и след смъртта си","date":null,"text":"ч по обвинение в злоупотреба със служебно положение. По непотвърдена информация тя се намира в Русия.\n\nАдвокатът на покойния Слободан Милошевич – Зденко Томанович, заяви вчера пред журналистите в Хага:\n\n\"Току-що информирах секретариата на трибунала, че синът на Слободан Милошевич – г-н Марко Милошевич, ще прибере тленните останки на баща си. Помолих датските власти да издадат виза на Марко Милошевич.\"\n\nПрезидентът на Сърбия Борис Тадич заяви, че няма да позволи да се организира държавно погребение за Милошевич, и още - че няма да помилва Мира Маркович, за да може да присъства на траурната церемония. Върховният съвет по отбраната на Сърбия и Черна гора взе решение, че няма да разреши на погребението на Милошевич да бъдат отдадени военни почести. Кметът на Белград Ненад Богданович декларира, че няма да позволи бившият югопрезидент да бъде погребан в Алеята на великите на новото белградско гробище.\n\nСръбската социалистическа партия, която е част от управляващата коалиция, пък заплаши да свали правителството на Воислав Кощуница, ако Милошевич не бъде погребан като президент. Готови сме да бойкотираме парламента, заяви соцлидерът Зоран Анжелкович. Ако дори само четирима от 22-ата соцдепутати бойкотират правителството, парламентарното мнозинство ще се разпадне.\n\nМеждувременно в Хага токсикологът от Университетската болница в Гронинген проф. д-р Доналд Угес заяви, че Слободан Милошевич е вземал нарочно лекарства, които да влошат здравословното му състояние, за да може да отиде на лечение в Москва.\n\nВдовицата на Милошевич – Мира Маркович, разказа пред сръбския вестник “Вечерни новости”, че за последно е говорила със съпруга си в 8,30 ч вечерта в петък, малко преди да го заключат в килията му. Последните му думи към нея били: “Спи спокойно, мила. Като се събудя, ще ти се обадя.”\n\nНа следващия ден той бе открит мъртъв от дежурния надзирател.\n\nВъпреки смъртта на Милошевич, трибуналът в Хага запазва огромното си значение не само за жертвите, но и за потенциалните престъпници, това твърди Стив Крошоу от организацията “Хюмън райтс уоч” в Лондон:\n\n\"Ако човек се замисли, ще установи, че преди 40 години, хора като Милошевич въобще не бяха изправяни пред съда. Пол Пот, отговорен за геноцида в Камбоджа, или чилийският диктатор Пиночет, бяха уверени, че няма да има кой да ги съди. Сега нещата са различни. Милошевич бе на подсъдимата скамейка, същото може да се случи и на Радован Караджич и на Радко Младич. Това според мен е важно послание и за жертвите, и за тези, които биха извършили такива престъпления.\"\n\nДали след смъртта на Милошевич не намаляват шансовете да бъдат предадени на съда другите двама важни обвиняеми – Радован Караджич и Ратко Младич, ето мнението на съдията от трибунала в Хага – Волфганг Шомбург:\n\n\"Като съдия не би трябвало да спекулирам. Много пъти вече съм казвал, аз съм бил в Германия прокурор и старши прокурор, чудно ми е как международната общност още не е открила тези две най-издирвани личности и не ги е докарала в Хага. Мисля, че е време международната общност да се замисли, да намери необходимите сили и да положи всички възможни усилия, за да доведе пред Темида всички хора от списъка с обвиняемите. Когато дойдох в Хага в списъка имаше 70 души, сега са останали само шест. Така съдът ще може да изпълни мисията си.\"\n\nПрипомняме, че трибуналът в Хага бе създаден по решение на Съвета за сигурност на ООН през 1993 г. Той се състои от 16 постоянни съдии и 9 магистрати, които се избират на ротационен принцип. Освен процеса срещу Слободан Милошевич в момента в трибунала се разглеждат още 8 дела, по които има 44 подсъдими. До момента институцията е осъдила 40 и е оправдала 8 души.","summary":"Бившият югославски президент Слободан Милошевич ще бъде погребан в Белград, съобщи неговият адвокат Зденко Томанович. Той изпратил искане до сръбското правителство за организиране на държавно погребение и същевременно е помолил за съдебно разрешение за допускане на вдовицата Мира Маркович на територията на Сърбия, за да погребе съпруга си. Сръбските власти имат издадена заповед за арест на г-жа Маркови","language":"bul"}
{"url":"https://www.dw.com/bg/%D0%B3%D0%B0%D1%83%D0%BA-%D0%BA%D1%83%D0%BB%D1%82%D1%83%D1%80%D0%B0-%D0%B8-%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D1%8F-%D1%81%D1%80%D0%B5%D1%89%D1%83-%D0%BE%D0%BC%D1%80%D0%B0%D0%B7%D0%B0%D1%82%D0%B0-%D0%B8-%D0%BD%D0%B0%D1%81%D0%B8%D0%BB%D0%B8%D0%B5%D1%82%D0%BE/a-18149886","title":"Гаук: Култура и демокрация срещу омразата и насилието","date":null,"text":"В коледното си обръщение федералният президент Йоахим Гаук направи равносметка на отминаващата 2014-та година. \"В края на една година сме, която ни даде много основания за радост: Германия има повече работа от когато и да било, харесвана е от чужбина както никога, а и станахме световни шампиони по футбол. Същевременно обаче изпращаме една година, пълна с неспокойствие, конфликти, граждански войни, терор и убийства, при това в името на религията.\"\n\nПочти ежедневно се съобщаваше за избити хора и се виждаше мъката на безбройните бежанци. \"И когато чуваме коледното послание \"Мир на земята!\", тази година то звучи особено настойчиво. Тъй като усещаме, че мирът не е нещо, което се разбира от само себе си.\"\n\nЗа мир и с поглед към бъдещето\n\nМирът, царящ в Германия, е нещо изключително ценно, заяви Гаук. И това задължава германците: \"Там, където можем да допринесем за поддържането на мира или за стимулирането му, за намаляване на страданията и за изграждането на по-добро бъдеще, трябва да сторим всичко, което е по силите ни. Нашата култура и нашата демокрация са срещу войната, омразата и смъртоносното насилие.\"\n\nВ своето коледно обръщение германският президент изтъкна, че човешкото общество има нужда от всекидневно засвидетелстване на взаимно внимание и уважение. \"Тази повеля е позната на всички религии, тя свързва и обвързва всички ни.\"\n\nЯсен знак за човещината в Германия президентът вижда в това, че \"междувременно е налице много голяма готовност за приемането на бежанци\". Той изтъкна в тази връзка най-вече ангажимента на многобройните помощници, които полагат грижи за тези хора.\n\nОтправяйки критичен поглед към дяснопопулистките организатори на движението \"Пегида\" и ксенобофбските настроения, Гаук добави: \"Особено окуражителният сигнал през тази година, според мен е в това, че реагираме със съчувствие към хората в нужда и повечето от нас не следват тези, които искат да изолират Германия.\"\n\nГерманският президент подчерта, че куражът - наред с \"Мира на земята\" - е второто коледно послание. Гаук, който в продължение на години е бил протестантски пастор, припомни думите от библията: \"Господ, явил се на света в образа на малко дете, иска да ни отнеме всички опасения. \"Не се бойте!\" - това е призивът, който искам да отправя тази година към всички, които се чувстват неспокойни от развитието на нещата по света, и са загрижени, че все още не сме намерели отговори на редица въпроси\".\n\nСтраховете трябва да се приемат сериозно, но те не бива да се определящи. Тъй като страхът затруднява пътищата за намиране на решения. Коледното послание трябва да се разбира \"и като призив за вяра в нашите ценности, нашите сили и нашата демокрация. Ние вече знаем, че който се изправя пред предизвикателство, намира и решения\". Мирната революция в ГДР преди 25 години напомня за това, че нещата могат да се променят към по-добро.\n\nВ края на своята реч Гаук отправи следния призив: \"Ние всички можем да допринесем за запазването на потока от топлина, без който светът би бил студен и размирен - като се ангажираме с това да помогнем на ближните си, които имат нужда от тази помощ. Като предлагаме мир на застрашените и защита на преследваните. Нека коледното послание ни вдъхне кураж за това.\"","summary":"2014 беше година на радостни моменти, но и година на терора и страданието. В коледното си обръщение германският президент Йоахим Гаук пледира за повече граждански ангажимент и човещина.","language":"bul"}
{"url":"https://www.dnevnik.bg/sport/2001/02/28/16089_cska_polzva_stadiona_bez_da_plashta_naem/","title":"ЦСКА ползва стадиона без да плаща наем","date":null,"text":"Професионален футболен клуб ЦСКА ползва стадион \"Българска армия\" и спортните бази в Панчарево и \"Червено знаме\" без договор за наем с Министерството на отбраната. По тази причина клубът не плаща наем на МО, обяви на пресконференция вчера членът на Надзорния съвет на клуба Венцислав Михайлов. Както е известно, министерството даде срок на клуба до понеделник да си плати задълженията.\n\n\"От десет месеца водим разговори с министерството за сключването на договор. Досега обаче няма влязъл в сила такъв и то не по наша вина - обясни Михайлов, бивш служител на МО, уволнен миналата година от министър Ноев. - Въпреки това ние се грижим за базата, която ползваме, в качеството на добри стопани. За тези месеци сме вложили над 450 000 лева за реконструкция на съоръженията. Именно поради тази причина се учудвам на разпространеното чрез медиите писмо до нас от страна на заместник министъра Йордан Йорданов, че дължим пари. Ние нямаме въз основа на какъв документ да дължим пари за наем. Плащаме консумативите си редовно. Друг е въпросът, че няма как да създадем собствена партида за разплащане, тъй като няма в качеството на какви да се явим. Например от ВиК ни питат как да създадат партидата и когато им кажем, че се явяваме наематели, те ни искат договор за наем. Такъв обаче няма.\"\n\nПри уволнението на полк. Михайлов от МО миналата година в интервю за спортен всекидневник министър Бойко Ноев обясни, че причина за мярката е опит за злоупотреба със служебно положение. Тогава полковникът отговаряше за спортните имоти в МО. В същото време той получи 6% от акциите в новосформирания ПФК ЦСКА АД, когато собственик на клуба стана Васил Божков.\n\nПоследният договор за наем между ПФК ЦСКА АД и МО е от 24 април 2000 г. и е подписан от министър Бойко Ноев. Той обаче не е влязъл в сила, тъй като няма протокол за предаване на имотите за стопанисване. Има стари договори за наем от 1996 и от 1998 г. Те обаче не действат, тъй като са сключени с ръководството на футболния клуб, създаден по Закона за лицата и семейството, преди преобразуването му в акционерно дружество по Търговския закон през 1999 г.\n\nПоследното писмо, изпратено от ръководството на ПФК ЦСКА до МО и подписано от президента Любослав Пенев, е с дата 27 декември 2000 г. В него се отправя молба за уточняване и регламентиране на отношенията наемател - собственик и подписването на договор.\n\n\"Ние ще продължим да настояваме за сключването на договор, за да бъдем наясно със задълженията си. Естествено е ръководството на ЦСКА да иска дългосрочно ползване на спортната база, за да може да бъдат направени необходимите инвестиции. Вече изпратихме нов проектодоговор до Министерството на отбраната. Засега няма отговор. Според мен причината все още да не са изчистени нещата между нас е, че напоследък имаше големи промени в организацията на ведомството. Създаваше се агенция. Още не е ясно дали държавните и общинските имоти ще бъдат поверени на тази агенция, която да ги отдава под наем. Само едно нещо ни озадачава. Защо трябваше това писмо до г-н Божков и г-н Пенев от страна на заместник министъра Йорданов да се разпространява чрез медиите? Другото, което също е странно - защо този ултиматум от страна на министерството идва точно в този момент, няколко дни преди старта на пролетния дял от първенството?\", каза още Венцислав Михайлов.\n\nВ писмото на заместник министъра, адресирано до председателя на надзорния съвет на ПФК ЦСКА АД Васил Божков и председателя на управителния съвет Любослав Пенев, се казва следното: \"....ако в срок до 5 март 2001 г. от Ваша страна не бъдат взети необходимите мерки, както за опазване на базата, така и за ликвидиране на натрупаните задължения, ще бъдем принудени да забраним достъпа до стадион \"Българска армия\" и база \"Панчарево.\". В същото време от ръководството на ЦСКА твърдят, че нямат ликвидни и изискуеми задължения нито към МО, нито към други държавни институции.","summary":"Ръководството на армейския клуб твърди, че няма задължения към държавни институции","language":"bul"}
{"url":"https://www.dw.com/bg/%D0%BF%D1%80%D0%BE%D0%B4%D0%B0%D0%B6%D0%B1%D0%B0%D1%82%D0%B0-%D0%BD%D0%B0-%D0%B0%D0%BB%D1%8F%D1%81%D0%BA%D0%B0-%D0%BD%D0%B0%D0%B9-%D0%B3%D0%BB%D1%83%D0%BF%D0%B0%D0%B2%D0%B0%D1%82%D0%B0-%D1%81%D0%B4%D0%B5%D0%BB%D0%BA%D0%B0-%D0%BD%D0%B0-%D1%80%D1%83%D1%81%D0%B8%D1%8F/a-14953323","title":"Продажбата на Аляска - най-глупавата сделка на Русия","date":null,"text":"По онова време сделката е много оспорвана в американското общество. Големият въпрос е защо им е притрябвала на САЩ Аляска, наричана иронично \"големият хладилник\". Странното е, че тогава нито един американски вестник не критикува сделката, казва историчката Джоан Ентънсън: \"Нито едно печатно издание не излиза със заглавия като \"Закупихме си ледник\" или пък \"Сдобихме се със задния двор на Русия\". За сделката се казва само, че е изключително изгодна. И точка\", обяснява Джоан Ентънсън.\n\nШироката подкрепа за тази \"покупка\" се дължи отчасти и на дебелото портмоне на тогавашния руски посланик във Вашингтон Едуард Стекл. Той води не само преговорите от името на руския цар, но и подкупва журналисти със стотици хиляди долари, за да не пишат гневни коментари по тази щекотлива тема. Но има ли доказателства за това? Джоан Ентънсън:\n\n\"Имаме документи, които доказват, че руският посланик Едуард Стекл е подкупил вестникарски издатели, които вследствие на това публикували положителни статии за сделката. Твърди се, че по този начин били спечелени и конгресмени, без обаче да са открити доказателства за това\", казва Ентънсън.\n\nРуският посланик в САЩ използвал всички възможни трикове и връзки, с които разполагал. Русия не само искала, но и била принудена да продава. Царят имал спешна нужда от пари след поражението си в Кримската война, водена срещу Османската империя и нейните съюзници Англия и Франция. Пътят до Аляска бил труден, а и ценните животински кожи, които привличали руските търговци, намалявали все повече. Освен това Русия се страхувала, че завладявайки широки територии в Канада, Англия ще прояви апетит и към Аляска. Ето защо САЩ били нарочени за купувач.\n\nНа 30 март 1867 г. Русия продава на САЩ своята колония на американския континент. Чекът, издаден от американското финансово министерство, е за сумата от 7,2 млн. долара (около 120 милиона долара по днешните мащаби). До сделката се стига много бързо, а само 6 месеца след подписването на договора започва и официалното предаване на огромната територия на площ от над 1,5 млн. квадратни километра.\n\nСАЩ са новата колониална сила, която поема Аляска с всичките ѝ подземни богатства и местни индиански жители: \"В договора за продажбата местните жители са описани като нецивилизовани племена. Все пак се признавало, че става дума за хора, които претендират за спазване на правата им\", разказва историчката Джоан Ентънсън.\n\nПолярното сияние над Bear Lake, Аляска, заснето на 18 януари 2005 г.\n\nБорбата за права продължава и до днес. Голяма част от местното население на Аляска обвинява американската политика в опит да заличи идентичността му. Итан Катико, който е сътрудник на един от центровете за съхранение на индианската културна идентичност, казва:\n\n\"Като цяло американското управление нанася много по-големи щети, отколкото руското. Навремето руснаците са помагали за запазването на местните езици, давайки им писменост. Имали сме печатарски машини, училища. Хората са можели да четат и пишат на своите си езици и, естествено, на руски\", обяснява Катико и добавя: \"Идвайки тук в Аляска, американският пълномощник отсякъл: \"Руският език не е част от цивилизацията, а още по-малко пък вашите езици. Отсега нататък тук ще се изучава само английски.\"\n\nВъпреки тези брожения, населението на Аляска отбелязва всяка година покупката като \"Деня на Уилям Стюард\" - държавният секретар, под чието давление Сенатът одобрява договора за покупката на огромната територия от Русия. Или може би истинските подбуди за това са били все пак продиктувани от тогавашния руски посланик в САЩ? Но нали историците казват, че доказателства няма...","summary":"Преди 150 години руският цар продава Аляска на САЩ за смешната сума от 7,2 милиона долара. Какво се крие зад тази сделка \"кон за кокошка\"? Ето нейната любопитна история:","language":"bul"}
{"url":"https://www.dw.com/bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%BB%D0%B5%D0%B4%D0%B2%D0%B0%D1%89%D0%B0%D1%82%D0%B0-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%BA%D0%B0-%D0%B7%D0%B0-%D0%B4%D1%8A%D1%80%D0%B6%D0%B0%D0%B2%D0%B5%D0%BD-%D0%B1%D0%B0%D0%BD%D0%BA%D1%80%D1%83%D1%82/a-4141658","title":"България - следващата кандидатка за държавен банкрут","date":null,"text":"България е следващата в списъка на страните от Източна Европа, застрашени от държавен фалит, посочва германският Ханделсблат в обширна публикация за кризата и източноевропейските държави. България има един от най-високите в региона дефицити по текущата сметка - 24.5 процента от БВП на страната. По-лоши са само данните за Черна гора - с близо 27 на сто.\n\nЗа сравнение - в страните от еврозоната усреднената стойност на този показател е само 0.6 процента. Така стигаме до стряскащата прогноза на редица финансови експерти, според които България е \"следващата кандидатка за държавен банкрут\". Тази оценка се подкрепя и от обезпокоителните данни на Виенския институт за сравнителни международни анализи, според които външните задължения на България растат постоянно.\n\nБългарската еврокомисарка с нова инициатива\n\nГерманското електронно издание Глобал войсис тиражира допитване до читателите на българския вестник \"Капитал\", които са казали, че чувстват кризата най-вече по увеличените наеми. Освен това българите вече гледали много по-малко телевизия, тъй като около кризата новините станали много мрачни.\n\nКризата стои и в основата на драстично увеличилия се принудителен престой на Тир-ове на местата за почивка по германските аутобани. Предимно чужди превозвачи седят и чакат с дни и дори с месеци да получат нова поръчка. Срещу това тръгва да се бори полицията в района на Хамбург, научаваме от Хамбургер Абендблат, а също и, че най-често става въпрос за Тир-ове от България, Румъния, Литва, Естония и Украйна.\n\nЕдин от поводите, по които пишат за България днешните британски медии, е новата инициатива на българския еврокомисар в Брюксел. Гардиън съобщава, че днес се очаква еврокомисарят по въпросите на потребителите Меглена Кунева да предупреди, че Брюксел може да въведе по-строги правила в интернет. Причината е, че някои компании злоупотребяват с личните данни на хората, които използват техните търсачки и сайтове. В специална реч Кунева ще посочи, че сегашната система на събиране, анализиране и споделяне на информация за консуматорите и техните навици е незадоволителна и непрозрачна.\n\nФайненшъл таймс публикува рецензия на романа \"Соло”, чието действие се развива в България – \"страна, за която някогашният премиер Невил Чембърлейн казваше, че е много далече, за нея не знаем много и още по-малко ни интересува”, се посочва в статията. Книгата е написана от родения във Великобритания индийски писател Рана Дасгупта и проследява историята на страната от началото на миналия век до 2005 година, през двете световни войни, комунистическите лагери и диктатурата на Живков – описан в рецензията като \"най-скучната марионетка на Москва”.\n\nРоден във Великобритания индиец пише книга за България\n\nАвторът е направил това чрез главния си герой – слепия Улрих. Мечтата му да стане музикант е разбита от баща му, който изгаря неговата цигулка. Действието на \"Соло” завършва по необичаен начин. Любовницата на убит грузински олигарх се събира с американски милионер и в днешно време двамата помагат на български музикант и на български текстописец да станат световно известни. \"Силен, но странен роман. От друга страна - колко добри книги за България сте чели?”, пита Файненшъл таймс.\n\nНяколко британски вестници хвърлят поглед към утрешния мач на Ирландия с Италия, като припомнят неуспеха на ирландците да преборят българските национали миналата събота. Таймс отбелязва, че подходът на треньора Трапатони е бил \"твърде предпазлив, твърде хрисим, като е дал твърде малко резултати и то твърде късно” срещу България на Кроук парк. Всекидневникът обаче предупреждава, че все още е рано да се отписва ирландският отбор.\n\nГлавно спортни сюжети, свързани с България, извеждат днес турските медии. Вестник Сабах съобщава, че четирима български съдии ще свирят на днешния футболен мач на турския национален отбор /младежи/ с Ирландия от квалификациите за европейско първенство през 2011. Телевизионият канал СиЕнЕнТюрк споменава България по повод предстоящата среща на върха на НАТО.","summary":"Стряскащи прогнози за България, българската еврокомисарка е за по-строги правила в интернет, британец с индийски корени проследява в своя книга историята на България - това са някои от българските теми в медиите днес.","language":"bul"}
{"url":"https://www.dnevnik.bg/print/arhiv_pari/1997/07/01/1500383_ukrainski_centur_za_delovi_kontakti/","title":"УКРАИНСКИ ЦЕНТЪР ЗА ДЕЛОВИ КОНТАКТИ","date":null,"text":"559 Торговый дом Скиф от Киев предлага за износ в България 2000 тона нерафинирана цвеклова захар, партиди по 500 тона, доставка DAF украинска граница, плащане - акредитив560 Фирма Агрокомплекс от Киев предлага постоянни доставки на алуминий АК-12561 ООО Дерма предлага кожи от едър рогат добитър, мокроосолени, цена по договаряне562 Фирма АВГУСТ от Киев, специализирана за търговия с хранителни продукти, търси контакти с износители, миним. кол-во 20 тона563 Частна търговска фирма от Лвов предлага постоянни доставки на вестникарска хартия, цена по договаряне в зависимост от количествата564 АРК УКРАЙНА от Днепропетровск предлага поцинкована ламарина на листи и рулони, поцинковани тръби, тръби /стоманени и чугунени/, електроди565 АО Запорожстал предлага за експорт в България /без реекспорт/ метали /горячекатанные руланы ТУ 14-15-288-92, горячекатанный лист в пачках ГОСТ 16523-89, 19903-74, 14637-89, 1577-81, холоднокатанный лист в пачках ГОСТ 16523- 89, 19904-90, холодокатанные рулоны ГОСТ 16523-89, 19904-90/, спесификация на разположение566 Частна фирма от Киев, специализирана за търговия с хранителни стоки, търси постоянни доставчици на макаронени изделия, слънчогледово олио /бутилирано/, консервиран грах, предпочита контакти с производители и специализирани фирми567 Производствено предприятие Спецмаш предлага за експорт стоманени тръби /диаметър 12 - 159 мм/, тръби стоманени безшевни /диаметър 10-377 мм/568 ИНПП Ковчег от Киев предлага дооставка на опаковъчно оборудване, собствена разработка, на цени по-ниски от произвежданите в България, представяне на фирмата на разположение569 Денсико ЛТД предлага комплексна обработка на Вашите товари в пристанище Измаил570 Экотехника от Киев предлага постоянни доставки на лимонена киселина, произход Украйна, цена 1.89 USD/кг571 Предложете вашите стоки за износ в Украйна чрез АО Аграрный союз572 Организация от Днепропетровск търси да закупи един бр. линия за разливане и бутилиране на олио573 Международни панаири в Украйна през 1997 г.574 Нови минимални цени на вносни цигари в Украйна 575 Включването на вашата оферта в информационната система FOOD MAGAZINE ще ви осигури нови пазари в Украйна, Молдова, Беларус, РФ576 Минимална облагаема митническа стойност на някои акцизни стоки, които се внасят в Украйна577 Цени на кафе на едро в Украйна към 1 юли 1997 г.578 База-данни от украински фирми, вносители и търговци на едро на консервирани плодове и зеленчуци579 БРАНШОВ КАТАЛОГ НА УКРАИНСКИ ФИРМИ, ВНОСИТЕЛИ НА ХРАНИТЕЛНИ СТОКИ, цена 12 USD без ДДС580 ЕДИННА МИТНИЧЕСКА ТАРИФА НА УКРАЙНА, цена 12 USD без ДДС581 УКРАИНА - ФИРМИ ПРОИЗВОДИТЕЛИ, част първа, цена 12 USD без ДДС582 УКРАЙНА - ФИРМИ ПРОИЗВОДИТЕЛИ, част втора, цена 12 USD без ДДС583 ВЪНШНОТЪРГОВСКИ РЕЖИМ НА УКРАЙНА ЗА ВНОС НА СТОКИ, цена 12 USD без ДДС=========================================================За справкител 088 50 02 30, 088 10 25 =========================================================","summary":"558 Безплатна реклама в Украйна - 088 500 230","language":"bul"}
{"url":"https://www.dw.com/bg/%D1%81%D0%BF%D0%BE%D0%BA%D0%BE%D0%B9%D1%81%D1%82%D0%B2%D0%B8%D0%B5%D1%82%D0%BE-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D0%BF%D1%80%D0%B5%D0%B4%D0%BF%D1%80%D0%B8%D0%B5%D0%BC%D0%B0%D1%87%D0%B8-%D1%81%D0%B5-%D0%B8%D0%B7%D0%BF%D0%B0%D1%80%D1%8F%D0%B2%D0%B0/a-3916067","title":"Спокойствието на българските предприемачи се изпарява","date":null,"text":"Редица немскоезични онлайн-портали като Шпигел онлайн, Оберостерайхише нахрихтен, както и германската информационнна агенция ДПА се спират на новогодишните празненства по света, в това число и на празненствата в София. При минус седем градуса по Целзий хиляди българи се събраха пред \"сцената под звездите\", на която се изявиха местни рок и поп величия, четем в ДПА. Според анкета 77 процента от българите са заявили, че заради глобалната финансова криза ще прекарат новогодишната вечер в къщи.\n\nБългарите с подаръци за Нова година: Испания, Дания и Гърция премахнаха трудовите ограничения\n\nНа 1-ви януари Испания отмени ограниченията за работа за български и румънски работници, съобщават редица испански медии, както и агенция Франс прес. Ежедневникът АБЦ публикува статия със заглавие „Край на мораториума за над 800 000 българи и румънци”. От ежедневника Ел Паис научаваме, че българите, живеещи в Испания са над 143 000, румънците – над 715 000. На темата се спира и онлайн-изданието Ла Вангуардия, както и порталът Екодиарио, който припомня твърдението на испанския министър на труда и миграцията Корбачо, че досегашният мораториум е бил напълно безсмислен. Ла Риоха, Еуропа Прес и АДН излизат с подобни публикации.\n\nМакедонската информационна агенция Макфаксе съобщава, че от първи януари и Гърция премахва мораториума върху трудовия си пазар за българи и румънци. Агенцията се позовава на информация на гръцкия вестник Елефтерос типос. С отменянето на ограниченията за трудовия си пазар гръцкото правителството иска да намали броя на работещите нелегално български и румънски граждани, се цитира още представител на правителството.\n\n\"Новата перла на бългаските спринтьорки хваната с допинг\" под това заглавие агенция СИД съобщава за случая със спринтьорката Тезджан Наимова и бегачките на средно разстояние Ваня Нетова и Рая Стойнова, които са хванати с положиелни допинг проби, четем още там. На същата тема обръщат внимание агенция Ройтерс, германския всекидневник Франкфуртер алгемайне цайтунг и рускоезичните РИА новости и Интерновости.\n\nБългария е зависима от руските доставки на газ\n\nИнформационните агенции Ройтерс и ДПА правят обширни анализи на енергийните доставки на руския монополист Газпром за Европа. Повод за публикациите е спирането на доставките на газ за Украйна. ЕС избягва да се намесва в спора между Русия и Украйна, докато европейските доставки на газ останат непокътнати, коментира Ройтерс. България е една от страните, която почти изцяло е зависима от руските достваки на газ, четем пак там.\n\n\"Подареният растеж не е траен\" е заглавието на статия в списание Еуразишес магацин за ситуацията на българския пазар за недвижими имоти. Спокойствието на българските предприемачи се изпарява, коментира изданието. Финансовата криза оказва отрицателно влияние не само на пазара за недвижими имоти. Българската промишленост също е засегната от кризата. Глобалната криза обаче крие шанс за подобряване на прозрачността на бизнес средите и ефикасността на държавните институции, заключава авторът на статията. Прогноза, публикувана на блога на Интернешънъл хералд трибюн, също вещае спад в търсенето на недвижими имоти в България и Румъния. Очаква се пренасищане на пазара с луксозни обекти.","summary":"Как посрещнаха българите Новата 2009, български спортистки с допинг и българите с право за работа в Испания - това са някои от българските теми в чуждестранните медии днес.","language":"bul"}
{"url":"https://www.dw.com/bg/%D1%83%D0%BA%D1%80%D0%B0%D0%B8%D0%BD%D1%81%D0%BA%D0%B8%D1%82%D0%B5-%D1%87%D0%B0%D1%81%D1%82%D0%BD%D0%B8-%D0%B0%D1%80%D0%BC%D0%B8%D0%B8/a-18044736","title":"Украинските ″частни″ армии | Новини и анализи от Европа | DW | 06.11.2014","date":null,"text":"Доброволците се обучават в гориста местност на два часа път с кола от столицата Киев. Мястото изглежда достатъчно отдалечено от фронтовите линии в Източна Украйна. Към него упътва табелка с надпис: \"Тренировъчна площадка\". Тук се обучават бъдещите попълнения на \"Дяснонационална доброволческа армия\" - един от трийсетте доброволчески батальона в Украйна. Командир на базата е Роман Микола. \"Бойците ни не са войници, а обикновени граждани, още не са съвсем обучени, но пък са много мотивирани\", обяснява той.\n\n33-годишният Олексий от Киев например е архитект по професия, но засега е зарязал работата си, за да се бие за родината си, както сам уверява: \"Искам децата ми да израснат в свободна страна, а не да робуват на Русия. Украйна има нужда от мен сега и аз съм готов дори да умра в тази война.\"\n\nВ тренировъчния лагер на \"Дяснонационалната доброволческа армия\" в момента се обучават около стотина бойци. Базата е бивша собственост на украинската армия. Батальонът е създаден след протестите на Майдан през април тази година. Финансира се, както и други подобни отряди, от олигарси, мултимилионери и дори от политици. От анексирането на Крим насам хиляди украинци - мъже и жени - са се записали в доброволчески батальони. Включително защото състоянието на редовната украинска армия е отчайващо.\n\nРоман Микола: \"Бойците ни са добре подготвени за фронта\"\n\n\"Кой ще воюва за страната ни, ако не самите ние. Ако не сме ние да я защитим, руснаците щяха да са вече край Киев\", казва Олексий.\n\nМнозина мислят по този начин. Паравоенното обучение продължава месец и половина. Целта е да подготвим колкото се може повече бойци за Източна Украйна, обяснява командващият батальона Микола. Провежданото обучение е дори по-добро от това на редовната украинска армия, уверява той. А благодарение на щедрите дарения от населението, бойците му са добре екипирани с униформи, хранителни продукти и одеяла.\n\nЖурналистката Мария Кабатсий инвестира цялото си свободно време в дейности, свързани с подкрепата на доброволческите отряди. Вечер тя изработва маскировъчни мрежи в подземията на една библиотека в квартал \"Оболон\". 31-годишната жена е член на групата \"Net Sawing Volonteers\", организирана чрез Фейсбук за събиране на стари дрехи, използвани за изработването на маскировъчни мрежи. \"Тонове такива мрежи изпращаме на фронта. Това е приносът ни в защита на нашите войници. Трябваше да направим нещо, защото иначе те нямат никакъв шанс срещу добре въоръжената руска армия\", казва Мария.\n\nПотвърждава го и експертката Маргарете Клайн от германската фондация \"Наука и политика\": \"За разлика от руската армия, през последните 20 години украинската не е модернизирана. Липсват ѝ съвременно въоръжение, адекватно обучение и професионално командване. В количествено и качествено отношение тя не може да се мери с руската армия\", изтъква Клайн.\n\nДоброволката Мария Кабатсий плете маскировъчни мрежи за фронта\n\nВключително и по тази причина, много украинци посещават седмичния пазар в киевския квартал Подол, където предлагат саморъчни изделия. Печалбите от продажбите отиват директно за зле финансираната украинска армия. Олга Билигина-Лазебникова, например, продава фотоплакати с изгледи от Украйна. От продажбите междувременно са набрани 8 500 евро за армията, разказва тя: \"На нашите войници им липсва почти всичко - топли чорапи, дрехи и лекарства. Затова ние им помагаме.\"\n\nНаред с умерените бойци, в доброволческите отряди се включват обаче и неонацисти. Като например в батальоните \"Азов\" и \"Айдар\", подозирани от \"Амнести интернешънъл\" в извършването на военни престъпления в Луганск. Формално доброволческите съюзи са подчинени на вътрешното министерство, но не винаги то упражнява надежден контрол върху тях, предупреждава експертката за Украйна Клайн. \"Когато контролът е занижен, или напълно липсва такъв, съществува опасност от подкопаване на държавния монопол върху сектора на сигурността.\"\n\nКазано по друг начин: не е изключено да възникне държава в държавата. Политологът Олексий Харан не споделя това мнение: \"Ако Западът, и особено НАТО, подкрепяха Украйна в тази война, нямаше да имаме нужда от доброволчески армии\", убеден е той.","summary":"Понеже редовните ѝ въоръжени сили са в отчайващо състояние, Украйна е принудена да набира армия от доброволци. Контролът над тях е труден, а в редиците им има всякакви хора - от активисти на Майдан до десни екстремисти.","language":"bul"}
{"url":"https://www.dnevnik.bg/sviat/2016/06/07/2773324_rekorden_broi_rusnaci_niama_hodiat_na_pochivka_tova/","title":"Рекорден брой руснаци няма ходят на почивка това лято","date":null,"text":"Над една четвърт от руснаците (26%) няма да ходят на почивка това лято, показва проучване на \"Левада център\", цитирано от РБК. Това е със 7% повече спрямо 2015 г. За последно такива числа са отчетени преди 16 години – през 2000 г.\n\nНа въпроса къде ще почиват други 20 на сто са отговорили, че ще си останат у дома и ще се занимават с лични дела. Преди година делът им е бил 27%.\n\nДвадесет и един процента от запитаните ще почиват в дачите си, седем на сто са избрали за ваканцията си друго населено място в Русия, 5% - на черноморското крайбрежие в Кавказ, а 4 на сто – в Крим. 74% от респондентите отговарят, че никога не са били в Крим, а 59% не възнамеряват да го посещават през следващите няколко години.\n\nТова лято в чужбина смятат да почиват едва 3 на сто при 6% през 2015 г. Само един процент от запитаните ще прекарат ваканцията си на Балтийско море. Други 16% все още не са решили къде ще ходят през лятото.\n\nПрез април подобно проучване проведе и \"Нилсен\". По техни данни въпреки кризата зад граница през лятото ще почиват 37 на сто от руснаците. 14 на сто отговарят, че няма да си взимат отпуск, 27% ще си останат вкъщи, а 33 на сто – на село или в дачите си.\n\nПо данни на \"Нилсен\" тази част от руснаците, която все пак е планирала почивка, ще пътува в страната, най-вече в Сочи (27%) и други курорти в Краснодар, както и в Крим (17 %).\n\nНа този фон властите в Анталия днес обявиха, че броят на руските туристи, посетили курорта, е намалял с 96 процента през първите пет месеца на годината до 21 хиляди души, предаде БТА, като цитира \"Хюриет\".\n\nСпоред представителите на местните власти сред основните причини за огромния спад на броя на руските туристи са опасенията за сигурността в Турция и кризата със сваления руски самолет Су-24 миналата година.\n\nОколо 1.5 милиона туристи са пристигнали със самолет в средиземноморския град Анталия през първите пет месеца на 2016 г., което е с 42 на сто по-малко от същия период на 2015 г.\n\nНай-голям брой чуждестранни туристи са пристигнали от Германия - 582 хиляди. Броят на германците, посетили Анталия през първите няколко месеца на годината, обаче е с 30 процента по-нисък спрямо миналата година. На второ място по брой на туристи, посетили средиземноморския курорт, са холандците, но и техният брой е намалял с 33 на сто спрямо 2015 г. Съществено е намалял и броят на туристите от Великобритания.\n\nС 57 на сто са се увеличили туристите в Анталия, които идват от Украйна.\n\nОчаква се тази година загубите за туристическия сектор на Турция да възлязат на 15 милиарда долара, посочва \"Хюриет\". Вестникът информира, че този сезон много хотели ще останат затворени, а други ще бъдат отворени по-късно.\n\nПредседателят на федерацията на турските хотелиери Осман Айък заяви пред в. \"Хюриет\", че резервациите за хотелите за предстоящия сезон дават слаба надежда.\n\nМного хотели са затворени и това е така не само в Анталия, а по цялата ни брегова линия. Много малък процент от стаите в хотелите са заети - 20-30 процента, макар цените да са с 50 процента по-ниски. Собствениците на повече от един хотел обикновено избират да отворят само един от хотелите си, за да намалят загубите, каза Айък","summary":"Над една четвърт от руснаците (26%) няма да ходят на почивка това лято, показва проучване на \"Левада център\", цитирано от РБК. За последно такива числа са отчетени преди 16 години – през 2000 г.","language":"bul"}
{"url":"https://www.dw.com/bg/%D1%81%D1%82%D1%80%D0%B0%D1%85%D1%8A%D1%82-%D0%BE%D1%82-%D0%B8%D0%B7%D1%82%D0%BE%D1%87%D0%BD%D0%BE%D0%B5%D0%B2%D1%80%D0%BE%D0%BF%D0%B5%D0%B5%D1%86%D0%B0/a-15903572","title":"Страхът от източноевропееца","date":null,"text":"Този път засегнати са не само обичайните заподозрени - България и Румъния, но също и страните от първата вълна на петото източно разширяване на ЕС: Чехия, Литва, Латвия, Естония, Унгария, Полша, Словения и Словакия. За гражданите на тези страни от 1 май швейцарските власти налагат квота от 2000 разрешителни за работа годишно. Само за сравнение: през 2011-та са дадени 6000 разрешителни. Федералният съвет (правителството) изтъква, че 1,1 милиона граждани на ЕС се възползват от икономиката на страна с население 7,9 милиона души, но увеличаващата се имиграция засилва опасенията във връзка с интеграцията им и спазването на минималната заплата и условията на труд.\n\nПо силата на Шенгенското споразумение от 1 май 2011 година гражданите на въпросните страни трябваше да могат свободно да влизат на територията на Швейцария. Тъй като правителството бе против даването на пълна свобода на източноевропейците, то постигна допълнително споразумение с ЕС, което даваше на Швейцария право да ограничава броя на идващите източноевропейци, ако за 1 година желаещите надвишат с 10 % средните стойности за последните 3 години. Именно с тази предпазна клауза сега властите обосновават новата ограничителна мярка. Швейцарската правосъдна министърка Симонета Сомаруга заяви, че решението е следствие от засилената миграция от Източна Европа към Швейцария. Тя цитира статистически данни, според които само за 1 година в алпийската държава са пристигнали 7 000 източноевропейци, които са подали и молба за работа. Според министърката това представлявало увеличение с точно 3 пъти спрямо предишните години.\n\nПредседателят на ЕП Мартин Шулц нарече швейцарското решение \"дискриминационно\"\n\nМеждувременно редица европейски политици разкритикуваха поведението на швейцарските власти. Говорителят на ЕС Михаел Ман заяви, че всички страни-членки на ЕС трябва да бъдат третирани наравно, и че Швейцария нарушава правилата за свободното придвижване на гражданите на Общността. Няма никакво основание за подобна рестриктивна политика, още повече, че на швейцарския пазар на труда не се забелязват негативни тенденции, каза говорителят. На същото мнение е и председателят на ЕП Мартин Шулц, който дори нарече швейцарското решение \"дискриминационно\" и \"противоречащо на духа на споразумението между ЕС и Швейцария\". От името на засегнатите страни представител на т.нар. Вишеградска група заяви, че особено по време на криза не бива да бъдат застрашавани икономическите свободи в Европа.\n\nПрез 2011 година Швейцария е приела общо 95 хиляди граждани на ЕС, от които 65 хиляди са останали в страната. На този фон Християнската Народна партия на Швейцария обяви, че миграцията от Източна Европа не се отразява сериозно на ситуацията на трудовия пазар в страната. Също и за швейцарския експерт по въпросите на трудовата миграция Джани д'Амато решението на правителството е за вътрешнополитическа употреба. Пред Дойче веле той заяви, че с това управляващите искат да покажат, че се отнасят сериозно към проблема с миграцията.\n\nОграничения за българите и след 2014-та\n\nШвейцария е популярна дестинация и сред българската трудова миграция. За българските граждани, които желаят да живеят и работят в Швейцария, важат определени квоти, които през последните години винаги са максимално запълнени. От средата на 2009 година, когато влезе в сила Споразумението за свободното придвижване на работната сила, броят на пристигналите в алпийската държава българи е нараснал с повече от 60 процента и към края на февруари т.г. е достигнал 10 887 души. Това представлява само 1 % от всички граждани на ЕС, живеещи в Швейцария. Въпреки това според швейцарските медии правителството смята да продължи срока на ограниченията за българи и румънци и след май 2014 година, когато изтичат сегашните квоти за гражданите на двете балкански страни.\n\nАвтор: Г. Биркенщок, Е. Лилов; Редактор: М. Илчева","summary":"Колкото повече са чужденците, толкова по-трудна става интеграцията им - това е една от причините, поради които Берн отново наложи квоти за източноевропейски работници. Мярката е чиста проба пропаганда, смятат експерти.","language":"bul"}
{"url":"https://www.dnevnik.bg/print/arhiv_pari/2003/11/01/1573331_kak_se_klati_koaliciia_taka_che_da_ne_padne/","title":"Как се клати коалиция, така че да не падне","date":null,"text":"Очевидно е, че ръководството на ДПС се намира в трудното положение да определи по-нататъшната си политика както към НДСВ, така и към бъдещата парламентарна и политическа формула за управлението на страната. След последните парламентарни избори, в които всички политически сили бяха зашеметени от внезапно връхлетялата ги победа на НДСВ, де факто само ДПС извлече полза от загубата, като подписа следизборно споразумение за коалиционно управление. Така победените станаха победители, а загубата се превърна в победа.Нито една политическа сила с респектиращо мнозинство досега не е предлагала следизборно споразумение за споделяне на властта, според което всички управленски решения да се вземат с преговори и добра воля. За първи път след 11 години парламентарно представителство пред ДПС се отвори път за реално и пряко участие във властта чрез собствени министри, а не като подценения съюзник, от който априори се очаква да подкрепя мнозинството. Трудно постигнатото споразумение показа, че и двете страни могат да водят преговори по политическите правила. Че могат да правят компромиси и да получават отстъпки, близки до максималните им искания, без да нарушават отправни становища.Всеки друг политик на мястото на Доган би бил успешно обвинен в политическа безпринципност по отношение на коалициите и съюзите, които е правил през последните 13 години. Но не и Сокола. Нищо че се свързва ту със сините, ту с червените, ту с центристите, ту с либералите, ту с жълтите, или казано с други думи - със силните на деня. По-скоро го закичиха с почетния знак на човек с опит в браковете и в разводите /да му мисли Симеон/.През последните месеци Доган не за първи път опипва почвата по един или друг въпрос, засягащ пряко ДПС. При това пуска като таран напред някой от своето обкръжение, за да не си цапа сам ръцете. Очевидно набрал самочувствие от участието си в управленската коалиция и резултата от местния вот, Доган си спомни /или никога не я е забравял/ ролята си на балансьор отпреди 10 години, когато крехкото мнозинство на СДС в парламента се крепеше единствено на гласовете на ДПС.Дори и формално ПГ на НДСВ все още да изглежда цяла, призракът на разцеплението диша във врата й. И никой не може да си позволи да пренебрегва тези толкова явни опити за политически рекет. Въпросът е сега Симеон как ще поеме ръкавицата и дали ще има ново коалиционно споразумение, което да даде на съюзника повече власт. Ако предпочете да запази в политическите игри добрия тон и коректност, на каквито е свикнал през последните 50 години, заплашва го нерадостната съдба на предшествениците му. Ако все пак Сакскобургготски и Доган сложат парафите под ново споразумение, то предсрочните парламентарни избори се превръщат в едно далечно видение. Защото видно е, че Сокола вече говори от позицията на силния днес, отдавна излязъл от отеснялата дреха на малкия коалиционен партньор.ПоблемитеОсновният проблем пред партията на Доган е да намери допълнителни ресурси, за да се повиши ефективността на изпълнителната власт и да се избегне евентуална криза в управлението, която ще доведе до промяна на политическата конфигурация в страната.ПазарлъкътЗа Доган много по-ценно винаги е било присъствието в местната власт. Там хем отговорностите са по-малки, хем влиянието - по-голямо. Затова и преговорите с НДСВ преди години бяха съсредоточени в разпределянето на креслата на областните управители. . Сокола е човек с опит и в браковете, и в разводите, и в шутовете","summary":"КОГАТО мълчаливият и точно премерващ думите си Ахмед Доган излезе от сянка и каже тежката си дума, това най-малкото трябва да даде сигнал към всички останали. Управляващото мнозинство е достигнало до критична точка в подкрепата си. Две години и половина след парламентарните избори времената са се променили, динамиката на управлението - също, коментира Доган и поиска ревизия на коалиционното споразумение между НДСВ и ДПС за управлението.","language":"bul"}
{"url":"https://www.dnevnik.bg/print/arhiv_pari/2007/04/01/1335619_statistika_bruten_vutreshen_produkt/","title":"Статистика: Брутен вътрешен продукт","date":null,"text":"Произведеният брутен вътрешен продукт на България през миналата година е нараснал с 6.1%, отчете НСИ. Това е доста под очакванията на макроикономистите и финансовото министерство, които прогнозираха поне 6.5%. Все пак данните са предварителни, уточни Тодор Тодоров от НСИ. Според ревизираните данни за 2005 г. растежът на БВП е 6.2%, а за 2004 г. - 6.6%.забавянеПричината за по-слабото представяне на българската икономика през 2006 г. е забавяне през четвъртото тримесечие. Статистиката показва, че от октомври до декември БВП се е увеличил с 5.7%, докато в предишните тримесечия растежът е съответно 6.3, 6.1 и 6.7%. Индустрията, крайното индивидуално потребление и износът са забавили темповете на нарастване през четвъртото тримесечие, уточни Тодор Тодоров. Радостното обаче е, че при инвестициите тенденцията на увеличаване е трайна и като цяло за годината техният ръст е 17.1%, допълни той. КоментарСтатистиката показва, че България остава стабилна среда за правене на бизнес, защото икономиката ни продължава да привлича инвестиции, коментира Георги Стоев от Industry Watch. Очакванията му за растеж през тази година са за около 6%. добавена стойностДобавената стойност, реализирана от икономиката през миналата година, е за 39.972 млрд. лв., което е с 6% повече от 2005 г. Най-силно нарастване (8.3%) бележи индустрията, която формира една четвърт от БВП. За услугите, чийто дял в БВП е 48.8%, ръстът е 6.1%. Аграрният сектор продължава да отчита спад. С най-високо увеличение на добавената стойност са строителството и преработващата промишленост. СтокообменТърговското салдо от стоки и услуги е негативно - минус 9.320 млрд. лв. Физическият обем на износа на стоки и услуги е нараснал с 9% до 31.420 млрд. лв. Вносът е за 40.740 млрд. лв., което е с 15.2% повече. Икономиката ни порасна само с 6.1% през 2006 г.","summary":"През четвъртото тримесечие се забавят индустрията, потреблението и износът","language":"bul"}
{"url":"https://www.dnevnik.bg/razvlechenie/2011/09/11/1153761_plajut_na_izchezvashtite/","title":"Плажът на изчезващите","date":null,"text":"Иначе Иван не е от хората, които се палят лесно. Харесва безпардонния мачо стил на Бойко Борисов и смята, че мнозина български режисьори трябва да се научат от премиера да се изразяват по народному – ясно и разбираемо, а не да не знаят какво искат да кажат с филмите си. \"Тогава и те ще се сдобият с неговата многобройна и доволна публика.\" Освен това режисьорът също като премиера живее в Банкя и през деня играе футбол с приятели. Играл е и в сериозен мач между академиците по време на едногодишния си престой в отбора на СУ \"Св. Климент Оридски\", където първоначално записал класическа филология. \"Единствените лекции, които посещавах, бяха срещите по футбол между университетите\", смее се Иван. Затова и на края на втория семестър не могъл да вземе заверка и се наложило да прекъсне. Тогава се върнал към любовта си към киното и решил да се пробва в НАТФИЗ. Имал късмет и успял да пребори журито и да постъпи в класа на Георги Дюлгеров. \"Страшен педагог е. На толкова неща ме е научил, че направо не знам какво щях да правя без него.\" Режисьорът на \"Мера според мера\" е сред малцината в НАТФИЗ, който през гладните години в края на 90-те успяват да издействат кинолента за своите студенти. Днес Иван мечтае за новата революционна камера RED Scarlet, която обещават да струва само 5 хиляди долара. Засега обаче излизането й на пазара се бави, а с това и финансовата независимост да снимаш професионално, без да изсипеш куп пари за техника под наем.\n\nПреди разговора ни Иван ме оставя на спокойствие да изгледам филма, докато той поработи над поредния сценарий. \"Кецове\" ме оставя с буца в гърлото заради реалистичната погнуса, която все повече обема всичко в нашата държава. Голямата трагедия не е в изчезването на поредния девствен плаж, а в погубването на неговите обитатели - младите, щастливи, изпълнени със светлина и свобода в очите млади българи. Подобно на крехките яйца на особен вид рядка птица, която гнезди само на диви места, и те не виреят другаде или поне не виждат смисъла да го правят. Финалната сцена ме оставя наистина без надежда. Последните нормални и смели хора, останали в България, се оказват преследвани - от другата страна е пропастта и морето...\n\nПитам Иван как се е стигнало до реализацията на този наистина смел проект (подобна ярка социална позиция имаше и в \"Лейди Зи\" на Дюлгеров, явно Иван е достоен негов ученик). Основният виновник \"Кецове\" да се появи изобщо бил авторът на сценария и сърежисьор - актьорът Валери Йорданов, сега в Народния театър. Двамата се познават още от предишната киноновела на Иван Владимиров \"Валсове и танга от село Бела вода\", където Валери играе главната роля. Кален с \"Хъшове\"-те на Морфов, Валката, както го наричат приятелите, отглежда историята на \"Кецове\" в сърцето си цели седем години. На терен по време на снимките на \"Откраднати очи\" на Радослав Спасов Валери описва в една тетрадка историята. Първо я дава на продуцентите Галина Тонева и Кирил Кирилов. Те са възхитени и го насърчават да продължи работа. Кандидатстват за субсидия по европейската програма \"Медия\" и я печелят. За да стигнат до парите на НФЦ, им трябва и дипломиран режисьор. \"И Валката ми се обади. На първия разговор аз му казах - виж сега, това е ужасно сложно нещо двама души да правят филм. Опитах се да го откажа, предупредих го, че съм егоцентричен, подъл и себичен тип, който държи винаги да се налага. След като и това не го изплаши, взех, че приех.\" Сценарият е одобрен още на първото кандидатстване заедно с \"Подслон\" и Love.net.","summary":"Режисьорът на \"Кецове\" Иван Владимиров за косенето на трева и как се прави филм за изгубено поколение, от което сам си част","language":"bul"}
{"url":"https://www.dnevnik.bg/print/arhiv_pari/2002/10/01/1548037_obshtestvo/","title":"общество - Архив Пари - Дневник","date":null,"text":"В АЕЦ Козлодуй е постигната безопасност, каквато има в повечето атомни централи. Това заяви Катрин Ги-Кен, депутат от Франция в Европейския парламент, по време на дебатите на Съвместния парламентарен комитет България - Европейски съюз. Това по нейни думи категорично се доказвало от експертизата на Международната агенция по атомна енергия, направена през юни т. г. Според нея обаче в преговорите между България и ЕС се разиграва игра. Първо България се притиска да затвори блоковете под предлог, че не е налице техническа безопасност, а после, когато безопасността е факт, натискът става с Меморандума от 1999 г., в който е поет политически ангажимент за затваряне на III и IV блок до края на 2006 г. Затова тя обвърза проблема с политическата етика. Г-жа Ги-Кен дори се позова на факта, че и ЕС е поел определени ангажименти с Пакта за стабилност, а сега преосмисля позициите си по него. Но в същото време налага на България да се придържа към ангажименти, поети в друго време и при други социално-икономически условия, коментира тя.Проектната безопасност е решена по уникално добър начин, което беше потвърдено от проверката на МААЕ. Това каза Веселин Близнаков в отговор на твърденията на съпредседателя Хосе Мария Хил-Роблес, че все още не бил решен проблемът с проектната безопасност на двата блока. Ако признаем, че нищо по съдбата на АЕЦ не зависи от нас, тогава защо сме се събрали тук. Така Близнаков и Асен Агов се противопоставиха на тезата на Хил-Роблес, че Европейският съвет няма да приеме друго решение освен записаното в Меморандума от 1999 г. Асен Агов припомни решението на Народното събрание, че България ще затвори двата блока не по-рано от приемането й за пълноправен член на ЕС. Според него реалистичният срок за извеждането им от експлоатация е 2008-2009 г. Готови сме да възприемем датата на 15-те страни членки на ЕС, но ги призоваваме въз основа на своите критерии да направят обективен преглед на ядрената безопасност и това да се отрази на политическото мнение, заяви енергийният министър Милко Ковачев. По неговите думи правителството изпитва затруднения да обясни на избирателите, защо инсталация, която има същите характеристики като в Словения, трябва да бъде затворена далеч по-рано и защо това трябва да се случи, преди България да стане член на ЕС.След разгорещени спорове за и против затварянето III и IV блок през 2006 г. българските парламентаристи успяха да се преборят сред препоръките в заключителния документ да бъде записано очакването за техническа проверка на безопасността на двата блока. Европейските депутати, които посетиха АЕЦ в понеделник, признават в документа резултатите от проверката на МААЕ през юни т. г. Срещу това българските им колеги приеха да бъде споменат Меморандумът от 1999 г., който ни задължава да затворим двата блока през 2006 г. В хода на разговорите стана ясно, че позицията на управляващите е да затворим глава Енергетика още през ноември, като приемем условието за затваряне на двата блока до края на 2006 г. На заключителната пресконференция Хил-Роблес изрази надежда, че на срещата на върха в Копенхаген ще бъде потвърдено присъединяването на България към ЕС през 2007 г.Даниел Вълчев, председател на комисията по евроинтеграция:КОГАТО се решава въпрос, който е от значение за всеки отделен член на дадено общество, в контекста на едни нелеки преговори с някой стоящ извън това общество, в случая с Европейския съюз, човек трябва да си дава сметка за всички фактори, които влияят. Много е лесно, когато ти не носиш отговорност за взимането на решения, да посочваш кое решение не е добро и кое е добро. Трудното е, когато ти носиш отговорност за взимането на решения. . ЕС настоява за политическо решение за АЕЦ Козлодуй","summary":"В преговорите с България се разиграва игра, признава френският евродепутат Катрин Ги-Кен","language":"bul"}
{"url":"https://www.dnes.bg/goreshto/2011/02/11/tilt-za-liubovta-i-oshte-neshto.111066","title":"Тилт - за любовта и още нещо","date":null,"text":"Те са млади. Те са красиви. Те са влюбени. Те са различни. Между тях е Социализмът, който ги разделя. С безумните си идеи, кофти случайности, предопределена обреченост за щастлив живот.\n\nТой заминава зад граница, където мечтите му катастрофират. После обаче идва Преходът.\n\nИдват мутрите, дребните и големите далавери и ранното редене за кисело мляко. Идват Завръщането и Равносметката (хепиенд или катастрофа, според жанра).\n\nТова е Темата на новото българско кино и явно още дълго ще преразказваме и анализираме травмите на цяло поколение. Понякога особено банално. Друг път – сполучливо.\n\n„Тилт“ е във втората категория. Но не заради оригинален поглед. Нито заради безпогрешна историческа вярност. А заради добре намерен път към поколението, към което филмът е насочен.\n\nЧетирима приятели (Явор Бахаров, Ованес Торосян, Ивайло Драгиев, Александър Сано) се шляят из София, джиткат на флипер, шиткат осемдесетарско порно и мечтаят за скейтбордове и собствен бар. Един от тях се влюбва в грешното момиче (Радина Кърджилова) и бунтарската му твърдоглавост води до серия от катастрофи. Полиция, предателства, високи залози, падения. И необходимият финал за смелите.\n\nТук липсва игра с кодовете на социалистическата реч, дресирана и сервирана виртуозно от Владислав Тодоров в жанровия „Дзифт“. Вместо това има съвременни лафове, забавни препратки към култови филмови реплики (Тарантино и Артър Пен), естествен диалог.\n\nТук липсва опитът за дълбок психологически разрез на болката от „Източни пиеси“. Заместен е с ясни персонажи, паралелно порастващи с времето в сюжета и типизирани колоритно чрез хватки (лютеница, дъвка, социална роля).\n\nТук няма напън да се покаже страшната и долна страна на свободията и произвола на силовите групировки от 90-те от „Лов на дребни хищници“. Вместо това бегло е щрихирано раждането на новите политически елити, главно чрез ефекта на промяната върху живота на героите. Тук-таме е вмъкната и по някоя забавна ситуация (например смяната на портрета на Тодор Живков в стаята за разпити с картина на мистериозен възрожденски борец за свобода с живописни мустаци).\n\nТук е спестена емигрантската носталгия от \"Стъпки в пясъка\", апокалиптичното колебание дали да останеш „завинаги“ или да се завърнеш (абсолютно необяснимо за новото космополитно поколение, между другото) и е заместено с конкретни пориви, мотиви и личностни дилеми.\n\n„Тилт“ разказва история за любов извън времето, която случайно се е случила там и тогава. Социализмът е привнесено обстоятелство, необходимо за конфликта.\n\nИ може би именно това е най-голямото му достойнство.\n\nОсвен всичко друго „Тилт“ е подчертано актьорски филм. И това не се дължи на телевизионната слава на състава, нито на режисьорска неопитност (прибързано приписана на дебютанта Виктор Чучков-Младши), а на съзнателен избор да плениш публиката не със специални ефекти, новаторска визия или нечуван сюжет, а с органичност, чуден диалог, изпипан звук и картинка, адекватен инди рок саундтрак и семпъл стил на снимане.\n\nСамите актьори пък (от своя страна набедени в така изтърканата „театралност“) са доказателство, че когато режисьорът знае какво иска, можеш и да го изиграеш.\n\nВ заключение „Тилт“ не е нито невиждано чудо, нито провал. Той е качествен, динамичен и интересен филм с млади герои, насочен към техните връстници.\n\nХубаво е, че най-сетне се появи и такъв. Тилт се получава, когато играта свърши, защото те е усетила, че натискаш прекалено силно. Крайно време е някой да усети, че изтърканите соцсюжети ги очаква същото.\n\nОчаквайте интервю със звездата от Тилт Явор Бахаров!","summary":"Новата надежда на българското кино е приказка за млади зрители","language":"bul"}
{"url":"https://www.dw.com/bg/%D0%BD%D0%B8%D0%B5-%D1%81%D0%BC%D0%B5-%D0%BB%D1%8A%D0%B6%D1%86%D0%B8-%D0%B4%D0%BE-%D0%B4%D1%8A%D0%BD%D0%BE%D1%82%D0%BE-%D0%BD%D0%B0-%D0%B4%D1%83%D1%88%D0%B0%D1%82%D0%B0-%D1%81%D0%B8/a-15597519","title":"Ние сме лъжци до дъното на душата си","date":null,"text":"Отиващата си 2011 година предложи изобилие от примери: Кадафи и Мубарак, които си въобразяваха, че народът ги следва, когато хората с пълно гърло искаше главата им; гръцките, а и други политици, които омаловажаваха дълговата криза, докато зейна дупка, застрашаваща да ги погълне; или германският министър на отбраната Гутенберг, който продължава да твърди, че не бил преписал докторската си работа, докато противното е очевидно не само за специалистите, но и за здравия човешки разум.\n\nЗащо иначе интелигентни хора така упорито си затварят очите за действителността? Отговор на този въпрос дава книгата \"Измама и самоизмама\" на американския еволюционен биолог Робърт Тривърс (Robert Trivers: Deceit and Self-Deception). С помощта на безброй примери от биология, психология, политика и ежедневие авторът показва колко често извъртаме истината - и то не само по отношение на другите, но често и по отношение на самите себе си.\n\nЧовекът е самохвалко по природа - вродено му е\n\nНай-перверзното е, че нерядко самоизмамата се оказва полезна. Защото, за да убедим другите в собствените си достойнства, често е от полза сами да сме убедени в тях. С други думи: който иска да постигне успех, ще направи добре сам да се смята за по-умен, по-силен и по-красив, отколкото е в действителност.\n\nВ хода на еволюцията тази стратегия се е оказала особено успешна - иначе нямаше да бъдем такива самохвалковци. При това психологическият механизъм на самоизмамата не намалява с повишаването на интелигентността и властта, напротив.\n\nРобърт Тривърс, който е известен в своя бранш с дръзките си теории, и чиято репутация варира между гений и откачен, заявява: \"Ние сме лъжци до дъното на душата си\". Фактите говорят за себе си. Още на шест месеца децата се научават как да си осигурят предимства чрез единственото оръжие, с което разполагат - плача. На две години те вече се правят, че заплахата от наказание не ги плаши - докато е вярно тъкмо обратното. Тази тактика на измамата продължава след това през целия живот - винаги с цел собствената изгода.\n\nОнова, което Тривърс специално подчертава, е, че лъженето е тясно свързано с интелигентността. Колкото по-умен, толкова по-изобретателен е човек, когато става дума за намирането на обяснения и извинения. Само че в природата всяка силно изразена способност предизвиква защитна реакция. Затова ние (смятаме, че) сме експерти в разпознаването на чуждите измами.\n\nЩо се отнася до самоизмамата, ние се опитваме с всички средства да потиснем издайническите сигнали и така стигаме дотам да смятаме, че лъжата отговаря на действителността. По думите на Тривърс: \"Измамата води до самоизмама, за да се усъвършенства измамата\".\n\nХората с власт са особено податливи на самоизмама\n\nДа се мислиш за голяма работа\n\nСпоред американския учен този механизъм е активен особено при хората, които се стремят към властта. Който се смята за голяма работа, по-лесно може да убеди другите, че наистина е такъв. Освен това самоизмамата усилва самочувствието, а оттам и способността да се издържа на външен натиск - важно качество за всяка властова позиция.\n\nЗатова в хода на еволюцията, обяснява Тривърс, човекът е развил механизми, насърчаващи тъкмо това самонадценяване. Фаталното е, че тези подсъзнателни процеси се усилват неимоверно, когато човек е на власт. \"Властта корумпира нашите мисловни процеси\", диагностицира авторът.\n\nНе всички мисли и примери на Тривърс са убедителни. Но основната му теза е ясна и добре обоснована: няма защо да се оплакваме от измамата и самоизмамата - много по-важно е да знаем, че никой не е защитен от самоизмама.","summary":"Човекът притежава високоразвит мисловен и сетивен апарат, който му позволява да опознае обкръжението си от най-далечната звезда до най-миниатюрния атом. Но когато става дума за собствената личност, той е удивително сляп.","language":"bul"}
{"url":"https://www.dnevnik.bg/print/arhiv_pari/1997/02/01/1429059_iavlena/","title":"ЯВЛЕНА - Архив Пари - Дневник","date":null,"text":"- Бул. Христо Ботев, 114 кв. м, ТЕЦ, тел., 55 000 USD- Дружба 1, 2-стаен, ТЕЦ, тел., 13 000 USD- Суха река, 65 кв. м, ет. 7, ТЕЦ, тел., 14 000 USD- Ул. Екзарх Йосиф /до ИСУЛ/, 128 кв. м, ет. 1, ремонтиран, оборудван за офис, 52 000 USDДружба 2, 85 кв. м, ет. 5, 14 000 USD- Лагера, 89 кв. м, ет. 5, панел, 23 000 USD- Бояна, къща близнак, РЗП 320 кв. м, парцел 528 кв. м, на тераси, 2 големи гаража, алуминиева дограма, без подови настилки, чудесен изглед, целогодишен достъп, 98 000 USD- Бояна - център, къща близнак, 2 ет. х 30 кв. м, сутерен с гараж 70 кв. м, парцел 210 кв. м, целогодишен достъп, 18 000 USD- Бистрица, РЗП 400 кв. м, груб строеж, покрита, 2 гаража, парцел 628 кв. м, на две улици, 48 000 USD- Симеоново, РЗП 400 кв. м, нова, измазана, 4 спални с голям хол, парцел 600 кв. м, тупик, 140 000 USD- Княжево, РЗП 605 кв. м, 9 спални, 3 хола, 6 бани, 3 тоалетни, фитнесзала, на шпакловка и замазка, алуминиева дограма, чугунени радиатори, парцел 810 кв. м, 120 000 USD- Владая, до магистралата, за кафе-ресторант, РЗП 630 кв. м, на груб строеж, дограма, врати, голям хол 60 кв. м, с трапезария, кухня, 4 спални, 70 000 USDТЪРСИ ЗА ГОТОВ КЛИЕНТ - 981-84-86, 981-84-89- Монолитна къща в идеален център, с добра архитектура- Парцел в подножието на Витоша- Вила в Симеоново и Лозен до 40 000 USD- Парцели в добри райони с изрядни документи срещу обезщетение - 981-84-89НОВО СТРОИТЕЛСТВО - 981-84-86, 981-84-89АПАРТАМЕНТИ- Бели брези, 50-60 кв. м, цена 310-340 USD/кв.м, срок 12.97 г. - Лозенец, 81 кв. м, цена 34 000 USD, срок 08.97 г.- ул. Ами Буе, 65 кв. м, цена 26 100 USD, срок 05.98 г.- Лагера, пред акт 16, напълно завършен, 128 кв.м без ид.ч., ет. 4, мазе, подземен гараж, с пластмасова дограма, паркет, теракот, ел. нагреватели в радиаторите, санитарен фаянс, цена 61 500 USD- Стрелбище, 95 кв.м, цена 40 000 USD, срок - 05.97 г.- Княжево, 100-115 кв.м, цена 320 USD/кв.м, срок - 10.97 г.- ул. Ами Буе, 125-145 кв.м, подз. гаражи, цена 340 USD/кв.м, срок - 05.98 г.- Изток, 173 кв.м, 370 USD/кв.м, срок - 05.97 г.ОФИС- Изток, 47 кв.м, цена 410 USD/кв.м, срок - 05.97 г.ДАВА ПОД НАЕМ - 981-84-81, 981-84-82- Гео Милев, 75 кв. м, ет. 4, ТЕЦ, тел., празен, 100 USD- Ул. Ангел Кънчев, 170 кв. м, ет. 2, ТЕЦ, тел., за офис- Ул. Гурко, 120 кв. м, ет. 5, тец, ТЕЛ., празен, 300 USD- До Орлов мост, 130 кв. м, ет. 2, ТЕЦ, тел., празен, 400 USD - Лозенец, 143 кв.м, ет. 3, ТЕЦ, телефон, с гараж, празен, 400 USD- Бул. Васил Левски, магазин 27 кв.м, склад, 20 кв.м , луксозен, ТЕЦ, телефон, 300 USD","summary":"ПРОДАВА - 981-81-22, 981-81-23","language":"bul"}
{"url":"https://www.dnes.bg/obshtestvo/2011/11/16/sprat-li-vlakovete-moskovski-shte-diri-helikopteri.134125","title":"Спрат ли влаковете, Московски ще дири хеликоптери","date":null,"text":"Все още не е ясна схемата, по която БДЖ ще реагира по време на жп блокадата, която предстои на 24 ноември при стачката на синдикатите в железниците.\n\n\"Най-вероятно ще се осигури допълнителен автобусен транспорт по време на стачката. Колегите от ръководството на дружеството обмислят вариантите, така че предполагам, че ще бъдат подготвени\", коментира неуверено транспортният министър Ивайло Московски.\n\n\"Там, където и автобусният транспорт няма достъп, се надявам стачкуващите да проявят и те разбиране и да не допускат да се спират влаковете там, където няма алтернативен транспорт\", призова Московски.\n\nПред Dnes.bg синдикалният лидер на железничарите към КТ \"Подкрепа\" Розен Зарков обаче бе категоричен, че те няма да осигурят движението на влакове по линии, по които гражданите нямат алтернатива.\n\n\"Ние ще се извиним на гражданите, но това е задължение на Министерството на транспорта, а не наше\", коментира Зарков.\n\n\"Щом БДЖ преценява, че може да съкрати 150 влака и не допуска дублиращи линии, нека поеме отговорност за действията си\", обясни той.\n\nЗарков беше категоричен, че решението за стачка е твърдо.\n\n\"На 24 ноември ще спрем движението на всички влакове между 8 и 16 часа. Стачката може да продължи и много и малко в зависимост от преговорите\", категоричен бе той.\n\nЗасега въпросът за покриването на тези дестинации остава отворен и най-вероятно ще се реши дни преди 24 ноември. А що се отнася до резервен план:\n\n\"Ако няма алтернативен транспорт, освен железопътния, това означава, че трябва да осигурим хеликоптери, а такива не съществуват в момента\", беше краткият коментар на министър Московски.\n\nСтана ясно, че той все още няма разчети кои са районите, които могат да бъдат откъснати по време на предстоящата стачка.\n\nДнес се разбра и че правителството все още не мисли за ново дружество, което да поеме функцията на железниците, защото БДЖ не е обявено в несъстоятелност.\n\nМинистърът няма информация и някой от кредиторите да е поискал от съда да бъдат запорирани сметките на дружеството.\n\nЗа сметка на това служителите, които напускат и приемат условията на дружеството и приемат 6 заплати обезщетение, се увеличават всеки ден. Вчера те бяха над 300.\n\n\"Всеки си решава и си преценява\", коментира Зарков.\n\nСиндикалистът заяви, че няма как да посъветва никой от служителите какво да направи, особено след като днес става ясно, че по всяка вероятност пенсионната възраст ще се вдигне с година още от 2012 г.\n\n„Какъв съвет да им дам, ето, има хора, които се пенсионират сега, и ме питат да останат ли, или да вземат малкото обезщетение“, попита Розен Зарков.\n\nВ същото време изпълнителният директор на дружеството Йордан Недев обяви днес, че синдикатите трябва да освободят всички помещения, които заемат в Централата на дружеството.\n\nТе са имали двуседмично предупреждение за това, което е изтекло в понеделник.\n\nКолегите са възмутени, коментира Дарков заповедта на Недев.\n\n„Тя е разписана с аргумента „поради недостиг на стаи“. Какво става? Уж съкращаваме администрацията, пък не достигат стаи“, възмути се той.\n\nПо думите му това е показно на отношението, което има ръководството към работещите в железниците.","summary":"Синдикатите още по-твърди за стачката в железниците","language":"bul"}
{"url":"https://www.dnevnik.bg/sport/2015/02/03/2464927_citat_na_denia_predlojiha_mi_da_vliaza_v_gines_kato/","title":"Цитат на деня: Предложиха ми да вляза в \"Гинес\" като най-високия контраразузнавач","date":null,"text":"Ганев приема с насмешка информацията, че е бил агент на ДС\n\nВече ми предложиха да се кандидатирам за рекордите на \"Гинес\", защото съм най-високия контраразузнавач. Най-едрият, който най-отдалече се забелязва.Това заяви в предаването \"Спорт7\" дългогодишният волейболен национал и понастоящем вицепрезидент на волейболната федерация Любомир Ганев във връзка с проверката на комисията по досиетата, която разкри, че той е бил сътрудник на Държавна сигурност. 49-годишният Ганев коментира с насмешка информацията, че е бил вербуван под псевдонима \"Тони\" през 1987 г.\n\n\"Влязох в интернет да го видя това досие. Забелязах първо, че името ми е сгрешено. Аз съм Ефтимов с \"ф\", а там беше с \"в\". Второ, според данните на комисията аз все още трябва да съм действащ агент. А ако съм действащ агент, остават две неща - защо са ме осветлили и защо не са ме пенсионирали след 28 години служба? Ако ме пенсионират, признавам си, ще кажа, че съм бил агент.\"\n\nГанев разказа, че неговият приятел Христо Стоичков му се е обадил да се пошегува с агентурното му минало. \"Каза ми: \"Айде бе дългото Тони, защо не казваш ти, че си бил агент? Мен защо са ме пропуснали? Как може така?\" Естествено, че се шегуваме всички.\"\n\n\"Какъв агент? 007? Какъв агент? На кого? Не си го обяснявам това. Между другото този ден, 21 януари, няма да го забравя никога поради три причини. Първо, един мой много добър приятел имаше рожден ден. Второто, успях да постигна в бизнеса един много добър успех, който очаквай три-четири години. И вече като ми казаха, че съм агент, си казах, че абсолютно нищо не може да ми развали този толкова хубав ден. Една весела случка\", каза още той.\n\n\"Между другото аз сега на 50 години съм едно голямо дете, представяте ли си тогава на 21? Те понеже казаха големите спортисти така и така... Аз тогава не съм бил голям спортист. Аз таман прохождах. Факт, че ние много пътувахме по т.н. капиталистически страни и с нас имаше хора, които пътуваха, т.н. куки, куфари, които бяха от службите. Но от волейболистите няма състезател, който да е избягал в чужбина. Говорили сме си с такива хора как, какво, защо, но никой след това не ти е предлагал, не те е питал, не ти е говорил. И друго, аз какво трябва да правя като агент? Трябва да докладвам ли? Аз погледнах и видях, че трети отдел е бил контраразузнаване? Какъв контраразузнавач? Какво трябва да контраразузнавам? Ние отиваме там, в чужбина, ядеш, пише, на другия ден свършва турнирът и ти си заминаваш. Ще отида да видя някоя казарма ли? Ще отида да видя танковете как са разположение? Какво да правя?\"\n\n\"Гледам ги тия, които са си признали, че са агенти, кой министър, кой депутат, кой има банка, кой приватизирал две три фабрики. Аз такива неща... Тогава играх волейбол, бях глупав човек.\"\n\nВицепрезидент на волейболната федерация каза още, че неговата максима в живота е, че си прави каквото си иска.","summary":"Вече ми предложиха да се кандидатирам за рекордите на \"Гинес\", защото съм най-високия контраразузнавач. \n\nТова заяви в предаването \"Спорт7\" дългогодишният волейболен национал и понастоящем вицепрезидент на волейболната федерация Любомир Ганев","language":"bul"}
{"url":"https://www.dw.com/bg/%D0%BC%D0%B0%D0%BD%D0%B8-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BF%D1%8A%D1%80%D0%B2%D0%BE%D0%B1%D0%B8%D1%82%D0%BD%D0%B8-%D1%85%D0%BE%D1%80%D0%B0/a-53017658","title":"Мани - последните първобитни хора","date":null,"text":"Около една бамбукова колиба в селище на племето мани се тълпят хора. В колибата лежи тежко болен бащата на племето - Круан. \"От дълго време е в безсъзнание\", разказва притеснен Яо, един от синовете му. Преди няколко дни възрастният мъж както обичайно тръгнал на лов в тропическите гори на Мананг, където живее 50-членното племе. Останалите обаче напразно чакали да им донесе лемури, диви свине или поне корени.\n\n\"Когато най-накрая го намерихме в гората, лежеше неподвижен на земята. Вероятно е паднал - вече е много стар\", предполага Яо. Никой не знае на колко години е Круан, но броят на годините е без значение за мани, точно както и броят на членовете на племето. Мани са едно от последните ловуващи и събиращи растения племена на света. Смята се, че са около 250 души, разпределени в групи между 30 и 50 души. Живят разпръснато в тропическите гори в Южен Тайланд, но сега са се събрали в опит да помогнат на Круан. Използват само средствата на традиционната медицина - за посещение на болница не може да става и дума. И Круан умира от мозъчен кръвоизлив.\n\nМедицината на \"чуждите хора\" не е желана\n\nМиналата година недоверието към цивилизацията нараства, след като внесена епидемия довела до много смъртни случаи. Всичко започнало оттам, че в селището се родило болно дете, което било откарано в близката градска болница. Лекарите не успяли да спасят детето, а тъй като масово го посещавали, много от членовете на племето се разболяли от тиф и дифтерит - болести, срещу които не са си изградили имунитет. Мнозина умрели от инфекциите.\n\nИли както обобщава Яо: \"В болниците само вършат смешни неща с нас. А накрая искат и много пари\".\n\nНомадският живот на мани все повече \"мутира\" в уседналост. По-рано те периодично сменяли местообитанията си, за да не изчерпват горските ресурси. Но днес вече това не е необходимо, казва Кай, който е влиятелна личност в племето, тъй като владее езици и контактува с хората в града. Именно на тях се дължи промената - те носят на мани ориз и подаръци, с което улесняват живота им.\n\nЦивилизацията поставя живота на мани под заплаха\n\nОткакто обаче племето не е толкова мобилно и се изхранва все повече с храна от супермаркета, членовете му боледуват много повече. \"Има и случаи на диабет, и на сърдечни заболявания, като паралелно неподходящото хранене отслабва имунната система\", обяснява Маркус Колчестър от неправителствената организация \"Програма за горските хора\". Една от причините за уседналостта е и това, че за мани остава все по-малко жизнено пространство. \"Дори горските резервати, които би трябвало да са защитени от правителството, са силно засегнати от отглеждането на каучук и палмово масло\", казва Колчестър.\n\nИ Кай признава, че културата на мани е променена от цивилизацията. Затова полага големи усилия да опази типичния за лагера начин на живот. \"Искам и децата ми да израснат така.\" Т.е. според принципите на мани, които не смятат, че децата тряба да бъдат възпитавани, не познават частната собственост, нито конфликтите. Ако се стигне до спор, противниците се разделят и се присъединяват към други групи. Рецептата за щастието на мани далеч от повърхностността на съвременната цивилизация е споделянето. \"Тук сред природата е мирно. Градските хора са твърде стресирани\", казва Кай, който не може да си представи да живее далеч от гората. Както обаче прогнозират антрополозите, начинът на живот на мани ще може да се запази още максимум 15 години.\n\nВижте и това видео на ДВ:","summary":"Далеч от цивилизацията, водейки първобитен начин на живот, тайландците от племето мани са наистина уникално явление. Но автономността им е под сериозна заплаха - номадската им култура изглежда обречена.","language":"bul"}
{"url":"https://www.dnes.bg/eu/2017/10/18/mestiat-sreshtata-na-liderite-ot-es-v-druga-sgrada-kuhniata-pushi.356624","title":"Местят срещата на лидерите от ЕС в друга сграда, кухнята пуши!","date":null,"text":"Срещата на лидерите от ЕС в Брюксел, насрочена за четвъртък и петък, беше преместена в нова сграда, след като мистериозни пушеци обвиха кухнята им за втори път тази седмица.\n\nНяколко готвачи и кухненски персонал бяха откарани в близките болници, след като им прилошало.\n\nПри подобен инцидент миналия петък пострадаха 20 души, трима от тях бяха оставени за болнично лечение.\n\nЕвропейските лидери, сред които и българският премиер Бойко Борисов, ще заседават в старата сграда на Съвета, след като новата – \"Европа\", беше по спешност евакуирана днес по обед.\n\nСпоред официалната информация днешният инцидент също е квалифициран като \"технически проблем\". Той е засегнал вентилацията в кухните, където е проникнал опасен дим и неуточнен брой от персонала се е почувствал зле.\n\nВсички служители и посетители са евакуирани в съседна сграда, също използвана за нуждите на институцията. Според полицията евакуацията е предпазна мярка, а проблемът засяга само кухненските помещения. Броят на пострадалите още не е известен, както и тяхното състояние.\n\nВъпреки, че при подобни обстоятелства миналия петък, беше съобщено, че проблемът е отстранен, днес той се е появил отново.\n\nЗа да не застрашават сигурността на 28-те президенти и премиери, както и на шефовете на Евроинституциите, те ще се върнат в старата си сграда.\n\nЕвропейският съвет се е обърнал за съдействие към белгийската пожарна и медицинската служба, за да разследват причините за рецидива и да се погрижат за пострадалите. Очевидци съобщават за няколко линейки с включени светлини, както и за засилено полицейско присъствие около новата сграда на Съвета днес по обед.\n\nОбгазените готвачи са отговорни за приготвянето на лидерската вечеря утре, както и за работната закуска, която е насрочена за петък.\n\nВ петък, на 13 октомври, 20 кухненски работници, готвещи в Съвета, пострадаха от обгазяване. Според властите гъстият дим е бил предизвикан в резултат на химическа реакция от смесването на два препарата за промишлено почистване. 12 души бяха откарани тогава в болница, а трима оставени за наблюдение.\n\nКухненските работници са имали симптоми на гадене и възпаление на очите. Още същата вечер пресслужбата на Съвета съобщи, че инцидентът е приключен и всички обгазени помещения са почистени.\n\nСграда \"Европа\" беше официално открита в края на миналата година и е считана за върхово постижение на модерната архитектура. Сърцевината й е във форма на фар, който символизира светлината на надеждата и прогреса, излъчвана от ЕС. Тя е известна още като \"Яйцето\" заради формата и подреждането на заседателните зали във вътрешността.\n\n\"Европа\" се използва освен за заседанията на европейските лидери и за срещите на европейските министри. В нея се намират и част от офисите на страните членки, включително на България, както и кабинетът на председателя на Съвета Доналд Туск.","summary":"Кухненски работници в Брюксел обгазени, втори път за седмица","language":"bul"}
{"url":"https://www.dnevnik.bg/sport/2005/02/16/89440_real_puska_svoboden_dostup_do_realmadrid_tv/","title":"\"Реал\" пуска свободен достъп до Realmadrid TV","date":null,"text":"Испанският футболен клуб \"Реал\" (Мадрид) сменя стратегията на частния си телевизионен канал, който от система на платен абонамент преминава към свободен достъп. От 1 февруари тази година Realmadrid TV вече може да бъде гледан свободно от феновете на клуба по целия свят, които приемат програмите, излъчвани от сателитите \"Хотбърд\" или \"Хиспасат\".\n\nИзвършената промяна в маркетинговата концепция на медията се основава на солидна логика. \"Реал\", който беше избран от Световната футболна федерация (ФИФА) за най-добрия футболен клуб на ХХ век, се стреми към глобална експанзия, която да увеличи приходите на клуба. След направени проучвания е установено, че предлагането на създадения на 15 януари 1999 г. канал срещу абонамент носи минимални приходи и не дава очакваните резултати, поради което ръководството на клуба начело с президента Флорентино Перес е решило да заложи на нов подход.\n\nПо време на летните си турнета в Азия през последните години шефовете на \"Реал\" са забелязали, че местните фенове, дори и не толкова заможните, проявяват сериозен интерес към закупуването на рекламни материали, най-вече копия на екипите на отбора, но не могат да си позволят да плащат таксата за телевизионния канал. Така се ражда новата концепция - да се предостави свободен достъп до канала, който 24 часа в денонощието излъчва материали за клуба и предоставя уникална и доста евтина възможност за реклама на всевъзможни мърчандайзингови продукти. Целта е да се оформи база от верни фенове, за да се пристъпи към останалите елементи от амбициозния план, включващи и отварянето на стотици магазини за клубни артикули по целия свят. Очаква се този ход да доведе и до нарастване на приходите от реклама на външни клиенти, които могат да си осигурят достъп до солидна аудитория. До лятото трябва да бъде пусната и англоезичната версия, а малко след това - версия на френски.\n\n\"Бих го нарекъл отворен прозорец към света\", коментира програмният директор на Realmadrid TV Антонио Гарсия Ферерас. Преди преминаването към безплатната версия е била направена основна реорганизация на програмата. Президентът Перес смята скоро да бъде пусната и новата версия на официалната страница на клуба в интернет на 17 езика и да бъдат направени генерални промени в клубните списания \"Ола Мадрид\" и \"Града бланка\". \"Искаме да използваме канала за засилване на нашата марка, за да се идентифицират хората с нея в по-голяма степен\", допълва маркетинговият директор Хосе Анхел Санчес.\n\nПромяната е била подготвяна дълго, защото предишното стандартно предаване на клубна тематика се превръща в пълноценна телевизия с екип от над 100 души. Каналът се опитва да привлече зрители с около 30 нови предавания. На всеки кръгъл час има кратки актуални новини около клуба, преди и следобед обикновено се излъчват репортажи, дискусии, интервюта с играчи и хора от клуба (по около 15 минути), тематични предавания. Зрителите могат да следят по телевизията и тренировките и записи от мачове, включително на най-големите успехи в историята на \"Реал\". Основен акцент в програмата на Realmadrid TV е футболът, но е отделено време и за други спортове в поредицата \"Бялата зона\". През нощта непрекъснато се излъчват повторения на дневната програма, за да може каналът да бъде атрактивен за феновете във всички часови зони.","summary":"Каналът се превръща в средство за глобална реклама на клуба","language":"bul"}
{"url":"https://www.dnes.bg/business/2017/11/14/bezraboticata-v-bylgariia-nai-niskata-ot-2008-ma.359218","title":"Безработицата в България - най-нискaта от 2008-ма","date":null,"text":"Безработицата в България се понижава през третото тримесечие до най-ниското ниво от 2008 г., показват данни на Националния статистически институт (НСИ).\n\nЗа периода юли-септември коефициентът на безработица, изчисляван от Института, се понижава до 5,8%, като намалява с 1,2 процентни пункта в сравнение с третото тримесечие на 2016 г. Това е и най-ниско ниво на безработицата от 2008 г. насам, когато коефициентът достига 5,6%.\n\nНаблюдава се тенденция за плавен спад на безработицата и увеличаване на заетостта и сред мъжете, и сред жените, както и сред хората с различна степен на образование, включително основно и начално, на фона на икономическия растеж, сочат още данните на НСИ.\n\nТенденцията е да намаляват и продължително безработните, както и обезкуражените лица – тези, които не си търсят работа, защото не смятат, че ще намерят такава.\n\nВъпреки положителните признаци остава нерешен проблемът с високия дял на продължително безработните от общия брой на безработните в страната – почти 55% през третото тримесечие. Това са над 110 хил. души, които бързо се деквалифицират и има голяма вероятност в бъдеще да се присъединят към групата на обезкуражените.\n\nБезработицата за периода юли – септември\n\nПрез третото тримесечие на 2017 г. броят на безработните лица е 200,2 хил. души, а коефициентът на безработица – 5,8%, показват данните на НСИ. В сравнение с третото тримесечие на 2016 г. броят на безработните лица намалява с 12,6%, а коефициентът на безработица - с 1,2 процентни пункта.\n\nЗа мъжете коефициентът на безработица за същия период намалява с 1,3 процентни пункта до 6,1%, а при жените – с 1 процентен пункт до 5,5%.\n\nОт всички безработни лица 17,6% са с висше образование, 49,8% - със средно, и 32,6% - с основно и по-ниско образование. Коефициентите на безработица по степени на образование са съответно 3,4% за висше образование, 5,1% за средно образование и 15% за основно и по-ниско образование.\n\nПрез третото тримесечие на 2017 г. продължително безработни (от една или повече години) са 109,6 хил. души, или 54,7% от всички безработни лица. Коефициентът на продължителна безработица е 3,2%, като в сравнение с третото тримесечие на 2016 г. намалява с 1,1 процентни пункта и се запазва по-нисък при жените.\n\nЗа сравнение, през предходното тримесечие броят на продължително безработните е 118,3 хил. души (55% от общия брой на безработните лица), а през третото тримесечие на 2016 г. - 142,4 хил. души (62%).\n\nПочти 19% е делът на безработните, които търсят първа работа.\n\nПрез третото тримесечие на 2017 г. общият брой на заетите лица на възраст 15 и повече навършени години е 3,225 млн. души, което е 53,2% от населението. На годишна база се отчита увеличение от 3,3 процентни пункта, показват данните.\n\nПочти две трети от заетите работят в сектора на услугите в България, малко под 30% са заети в индустрията и под 8% - в селското, горското и рибното стопанство.\n\nС временна работа са 153,6 хил. души, или 5,4% от наетите лица.\n\nЗаетите лица на възраст 15 - 64 навършени години са 3,142 млн. души, а коефициентът на заетост достига 68,5%.\n\nКоефициентът на заетост за населението на възраст 15 - 29 навършени години е 44%. Коефициентът на заетост за населението на възраст 20 - 64 навършени години е 73%.\n\nЗаетите лица на възраст 55 - 64 навършени години са 590,7 хил. души, или 60,4% от населението в същата възрастова група. В сравнение с третото тримесечие на миналата година коефициентът на заетост за населението на възраст 55 - 64 години се увеличава с 4,8 процентни пункта.\n\nПовече подобни новини четете в Investor.bg","summary":"Тенденцията е да намаляват и продължително безработните\r\n","language":"bul"}
{"url":"https://www.dnevnik.bg/evropa/razshiriavane/2013/02/22/2008087_evrointegraciiata_na_makedoniia_e_zastrashena/","title":"Евроинтеграцията на Македония е застрашена, предупреждават македонските вестници","date":null,"text":"Македония все още не е започнала преговорите за членство в ЕС заради съпротивата на някои държави членки.\n\nВластта и опозицията колкото се може по-бързо трябва да постигнат компромис за кризата, за да се върне страната на евроатлантическия път, който е застрашен. Това поиска еврокомисарят по разширяването Щефан Фюле в писма, изпратени до премиера Никола Груевски и до лидера на СДСМ Бранко Цървенковски, пише македонският вестник \"Дневник\", цитиран от БТА.\n\nКомисарят изразява голяма загриженост от липсата на напредък в политическия блокаж. Той подчерта, че решението трябва да се намери в Скопие и призова двамата лидери да продължат с усилията за намиране на решение на кризата с политическия диалог и компромис, заяви вчера говорителят на Европейската комисия Петър Стано, който обясни, че компромисът трябва да върне страната на евроатлантическия път.\n\nМакедонският премиер Никола Груевски спешно отговори на писмото на еврокомисаря за разширяване Щефан Фюле, твърдейки, че е отворен за диалог и търсене на компромис , макар мнозина да са мислили, че всички идеи са изчерпани, пише \"Утрински весник\".\n\nГруевски изразил съжаление за трудностите в превъзмогването на политическите предизвикателства, произлезли от събитията на 24 декември, и, както се изразил, деструктивното действие на опозицията.До 24 март всичко е възможно, пише \"Утрински вестник\", цитирайки члена на изпълнителния комитет на СДСМ Яни Макрадули.\n\nСДСМ показа гъвкавост. Ако в началото позицията беше, че парламентарните избори трябва да бъдат произведени заедно с местните през март, сега предсрочните парламентарни избори може да бъдат и по-късно, заявил заместник-председателят на СДСМ Зоран Йовановски, цитиран от \"Утрински весник\".\n\nНа въпрос как СДСМ ще отговори на инициативата на Брюксел за превъзмогване на кризата, Йовановски отговори: \"Вярно е , че получихме писмо от еврокомисаря Щефан Фюле. Вярно е, че в писмото се съдържа призив до всички политически субекти в страната да направят усилие и да покажат политическа воля за излизане от дълбоката политическа криза, в която се намира Македония. Излязохме с предложение, но трябва да знаем, че във всяко демократично общество отговорността за положението в страната е във властта. Сега Груевски трябва да направи това, каквото трябва да направи. Той е на ход\", заявил Йовановски, цитиран от \"Утрински весник\".\n\nТой направил сравнение с политическите кризи в Македония и България. Според него в Македония ситуацията е по-сериозна, а проблемите на гражданите са още по-големи.\n\nВ България правителството подаде оставка заради повишение на тока с 14%, а в Македония с Груевски на власт, цената на тока по искане на ЕЛЕМ порасна с 82%, а цената на МЕПСО с цели 180%, а отгоре на всичко бе премахната и дневната евтина тарифа. В черния понеделник режимът в Македония се сблъска не само с демонстрации на улицата, но и с брутално полицейско насилие отстрани журналистите и опозиционните депутати от парламента, заяви Йовановски, цитиран от \"Утрински весник\".","summary":"Властта и опозицията колкото се може по-бързо трябва да постигнат компромис за кризата, за да се върне страната на евроатлантическия път, който е застрашен. Това поиска еврокомисарят по разширяването Щефан Фюле в писма, изпратени до премиера Никола Груевски и до лидера на СДСМ Бранко Цървенковски.","language":"bul"}
{"url":"https://www.dnes.bg/za-da-se-razbirame/2014/01/24/kakvo-da-pravite-ako-niakoi-se-opitva-da-sabotira-karierata-vi.213516","title":"Какво да правите, ако някой се опитва да саботира кариерата ви","date":null,"text":"На работното си място човек може да се натъкне както на най-доброто, така и на най-лошото и грозното от човешката същност. Някои колеги са наистина свестни и може да се разчита на тях по всяко време, някои са просто лоши, но трети са направо зли и умират от удоволствие да подливат вода на другите.\n\nНо какво можете да направите, ако имате колега, който се опитва всячески да саботира кариерата ви?\n\nТук не говорим за човек, който си присвоява вашите успехи или понякога се държи студено или грубо с вас, а злобен, подъл и отмъстителен индивид, който цели да ви унищожи професионално и то с коварни и доста заплашителни методи, без да има каквито и да е угризения.\n\nТой може да крие от вас важна служебна информация, да пуска негативни слухове за вас, да омаловажава всичките ви идеи, да се опитва да ви накара да изглеждате зле пред шефа и т.н.\n\nА ето и как да действате, ако изпаднете в подобна ситуация:\n\n1. За щастие, това не е обичайна практика\n\nИстината е, че \"саботаж\" от горния вид се среща сравнително рядко. По-често хората се държат лошо към свой колега заради личните му качества и недостатъци, а не заради това, че той заплашва пътят им към успех в кариерата. Все пак може да ви се случи да попаднете на такъв коварен колега, но вероятно вие няма и да подозирате за користните му планове. Затова най-добре си работете усилено и давайте най-доброто от себе си в службата и така ще сведете до минимум шансовете му да ви засегне по някакъв начин.\n\n2. Вярвайте в доброто и не си втълпявайте, че някой ви мрази\n\nПо-добре е да вярвате, че хората подхождат с добро към вас и вие да действате към тях така, а не да си внушавате, че някой е с лоши намерения към личността ви и иска да ви навреди. Подобна нагласа може да ви накара подсъзнателно да се държите лошо с въпросния си колега и то без основателна причина. Ако той ви игнорира в даден момент, това може да е защото просто е много зает или има лош ден. Не прибързвайте със съмненията и обвиненията. Трябва да сте абсолютно сигурни, че вашият колега се опитва да попречи на кариерата ви, за да започнете да му противодействате.\n\nАко забележите, че по време на работа ви се случват странни неща. Например че шефовете ви отказват обещаното повишение, че колегите около вас започват да се държат по-хладно и др., замислете се дали това не е нечие коварно дело или пък причината не е във вас самия.\n\nОбикновено саботажът е стратегическа цел за безопасно изравняване на силата на лидерите. Обикновено оръжието на саботьорите е пускането на неверни слухове. За съжаление, субектите на клюките обикновено научават за тях последни. Затова, ако сте жертва на саботаж, активно търсете източника, за да не го пропуснете.\n\n4. Трябва да имате доверие поне на един свой колега\n\nГоворете с колегата си, на който имате най-голямо доверие и го попитайте за мнението му. Не обиждайте индивида, когото смятате за виновен, че се опитва да ви навреди, но споделете съмненията си. Може да сте в грешна посока, а добрият ви колега да ви насочи в правилната. Чуждото, но обективно мнение е от жизненоважно значение в подобна ситуация.\n\nОще по темата можете да прочетете в сaйта на Tialoto.bg.","summary":"Имате ли колега, който иска да ви подлее вода?","language":"bul"}
{"url":"https://www.dnevnik.bg/sport/2004/06/30/155180_bnt_ochakva_da_izleze_s_pechalba_ot_evropeiskoto/","title":"БНТ очаква да излезе с печалба от европейското първенство","date":null,"text":"Българската национална телевизия (БНТ) ще излезе на печалба от излъчването на европейското първенство по футбол в Португалия, съобщи за \"Дневник\" Димитър Димитров, директор на направление \"Маркетинг и реклама\" в държавната медия. Според него около средата на шампионата приходите от реклама, смятани по продължителността на рекламните блокове, но без отстъпките, са над 2 милиона лева. \"До края на шампионата тази сума би трябвало да се удвои, но тя на практика не е реална. От нея трябва да се извадят отстъпките, които правим на рекламодателите, тъй като повечето от тях ползват пакетни цени. При всички положения обаче БНТ ще излезе на печалба от излъчването на европейското първенство\", каза Димитров. Сумата, срещу която БНТ е придобила правата за шампионата в Португалия, се пази в конфиденциалност, но според достатъчно достоверни източници от телевизията става въпрос за 1.8 млн. швейцарски франка (1.1 млн. евро) за излъчването на всички 31 мача от европейското.\n\nЦените на 30-секундните рекламни клипове в държавната медия по време на мачовете от Евро 2004 варират от 4800 до 10 050 лева без ДДС. Сумите за рекламите са различни в блоковете без и с рестрикции. Без рестрикции са тези блокове, в които могат да бъдат представяни продукти без значение от категорията към която спадат. С рестрикции са блоковете, в които се излъчват реклами на официалните спонсори на първенството. В тези блокове, обхващащи най-вече преките предавания на мачове, не могат да се рекламират продукти, които са в една и съща категория с тези на официалните спонсори.\n\nНай-евтини са рекламите без рестрикции по време на последните мачове от груповата фаза на турнира, които бяха излъчвани на запис след полунощ - 4800 лева. Тези с рестрикции са по 5400 лева. По 4950 лева са блоковете без рестрикции по време на ранните срещи от шампионата, които започват в 19.00 часа. С 1050 лева са по-скъпи блоковете за официалните спонсори на първенството. При двубоите от първата фаза, започващи в 21:45 часа, 30-секундните реклами са с цени от 6300 и 6900 лева в зависимост от поставянето на ограничения. В четвъртфиналите сумите са съответно 6600 и 7200 лева. Най-скъпи са трите мача на България, двата полуфинала и финалния двубой. В рамките на тяхното излъчване цените без и с рестрикции са съответно 9000 и 10 050 лева.\n\nПо време на предишния голям футболен форум - световното първенство в Япония и Република Корея през 2002 година, БНТ не успя да постигне положителен финансов баланс, както това лято. Тогава държавната медия плати 3 милиона долара за закупуването на лиценза за излъчване на пълния пакет от 64 срещи от мондиала, но приходите й бяха значително по-малко. Причината за това беше както неучастието на българския национален отбор на първенството, така и ранното излъчване на двубоите в България заради голямата часова разлика.\n\nСъщевременно стана ясно, че ръководството на БНТ възнамерява да даде на съд всички телевизии, които незаконно излъчват повече от 90 секунди от футболна среща от Евро 2004, съобщи още Димитър Димитров. \"Разполагаме с необходимата техника и записваме всички телевизии, независимо дали са национални или кабелни. Вече има установени нарушения, но все още не сме приключили с преглеждането на всички записи. Тези, за които можем да докажем, че излъчват повече от 90-секунден репортаж от мач, ще бъдат дадени под съд. Не става въпрос обаче за телевизиите, които по няколко пъти повтарят един и същ запис по няколко пъти, докато тече коментарът\", обясни маркетинговият директор на БНТ. Държавната медия закупи правата за излъчване на Евро 2004 от европейския съюз на разпространителите на образ и звук European Broadcasting Union (EBU), който е официален технологичен партньор на шампионата.\n\nВ сряда на официалната страница на БНТ в интернет бе публикуван и пълният информационен бюлетин за зрителската аудитория в периода 14-20 юни, от който личи, че заради Евро 2004 в телевизионното пространство настъпват значителни изменения. Според данните, получени от ТВПлан/TNS, за въпросната седмица общият рейтинг на Канал 1 е нараснал от 2.9-3 на 4.1 процента и по този начин изпреварва с няколко десети рейтинга на bTV, който за същият период бележи спад с около 1 процент. Пазарният дял на БНТ също нараства от 24.9 на 35.1 процента в сравнение с предишната седмица.\n\n- - - - - - -\n\n(Заб. Цифрите са проценти, а при движението на рейтинговите стойности 1% =74 510 зрители)\n\nЗа да създадете комикс, моля логнете се в профила си.","summary":"Цените на рекламата варират от 4800 до 10 050 лева без ДДС за 30-секунден клип","language":"bul"}
{"url":"https://www.dw.com/bg/%D0%B3%D1%80%D1%8A%D1%86%D0%BA%D0%B0%D1%82%D0%B0-%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0/a-18350939","title":"Гръцката трагедия продължава","date":null,"text":"Гърция няма да напусне еврозоната. Точка по въпроса! Това заяви федералната канцлерка Ангела Меркел на кризисната среща с Гърция на 19 март. Някои от другите участници в срещата възприеха тези думи като разпоредба или инструкция, а не като просто изразено желание. Германия иска Гърция да остане в еврозоната. И то не защото коалиционното правителство в Гърция има някаква убедителна концепция, а защото Европа не може да си позволи да загуби най-слабата си страна-членка. Това би бил тежък удар срещу европейската интеграция. Доверието във валутния съюз би се изпарило, а еврото би се сринало. И естествено всички ще обвинят Германия за катастрофата, защото смятат, че тя доминира икономически и политически съюза. И то не само гърците, които така и така я обвиняват, но и други европейски правителства и международни наблюдатели на продължаващата драма. А федералната канцлерка иска на всяка цена да избегне несправедливите обвинения. Затова и трагедията на брюкселската сцена продължава.\n\nГърция заплашва със собствения си фалит и слага на масата за преговори незадоволителен списък с предложения за реформи. Страните от еврозоната връщат списъка обратно и затварят почти напълно кранчето на паричните потоци, за да увеличат натиска върху Гърция. В момента страната дори не може да продава и краткосрочни държавни облигации. ЕЦБ спря печатарската машина на пари за Гърция. Въпреки всички уверения в обратното, двете страни се изнудват взаимно. А публиката ридае и тръпне, както се полага на всяка класическа трагедия. Човек се пита кога ще настъпи катарзисът, който ще донесе избавлението на правителството и на публиката (в този случай европейския данъкоплатец).\n\nГърция има нужда от пари и заплашва с излизане от eврозоната като последно средство. Еврозоната пък има нужда от Гърция и се опитва да наложи гладна диета на правителството в Атина. Непосредствено засегнатите са самите гърци. Стопанският ръст се свива почти до нулата, данъчните постъпления намаляват и капиталите се изнасят в чужбина. Доверието на инвеститорите е загубено. И човек се пита докога ще продължава всичко това? Гърция би напуснала автоматично валутния съюз, ако гръцкото правителство съзнателно не погасява задълженията си. Еврозоната обаче няма да позволи да се стигне чак дотам. ЕЦБ предостави още малко пари от спешните фондове. В последната минута може да бъде одобрен и спасителен кредит. И дълговият спор отново би продължил.\n\nОт друга страна, Гърция би могла да направи отстъпки и най-сетне да изпълни исканията на международните кредитори. В такъв случай би се намерил финансов изход от кризата, но дните на гръцкото правителство вероятно биха били преброени, защото не е изпълнило предизборните си обещания. Страната ще бъде изправена пред нови избори и политически хаос. За съжаление всички циркулиращи в Брюксел сценарии за Гърция завършват като в класическа гръцка трагедия - със смъртта на героя. И драмата се разиграва в момент, когато става дума за няколко милиарда за спасяването на Гърция за няколко седмици. Защото голямото изпитание предстои през лятото. Тогава трябва да бъде одобрен трети спасителен пакет за 20 до 40 милиарда евро или малко повече, ако правителството в Атина проиграе още повече доверие. Последните мартенски дни са само първото действие от гръцката трагедия. Кулминацията на действието предстои през лятото. Освен ако Ангела Меркел не промени мнението си и не остави Гърция все пак да пропадне.","summary":"Блокада, застой, блъфиране. Също както в класическа драма човек трудно може да разбере дали има изход от дълговата криза на Гърция. А има ли изобщо такъв? - пита в коментара си Бернд Ригерт.","language":"bul"}
{"url":"https://www.dnevnik.bg/print/arhiv_pari/2003/06/01/1586933_nasha_firma_uchastva_v_mejdunaroden_konsorcium_za/","title":"Наша фирма участва в международен консорциум за възстановяването на Ирак","date":null,"text":"От американската Bechtel ни посъветваха да търсим иракски партньори, за да доставяме за Ирак. Имаме ли шансове при това положение?- Изявлението на Bechtel означава, че е за предпочитане чужди компании да правят консорциуми и джойнт-венчъри с иракски фирми, защото ще се търсят подизпълнители с иракско участие. И както се вижда, досега Bechtel са дали първия си договор, който е за изграждане на пътна инфраструктура, на иракски поддоставчик. Препоръчително е български фирми да осъществят контакти с иракски партньори и да търсят подходящата схема.Когато българска бизнесделегация беше в Аман, наши строителни фирми имаха възможност да се срещнат с редица големи партньори от Йордания. Йорданският бизнес по понятни причини има по-добри контакти с Ирак, има и хора, които са работили там редица години. И това е естествено, ние също бихме имали повече възможности например в Македония като съседна държава. Затова един от най-ефективните начини е наши фирми да се свържат и да направят консорциум с участници от Йордания и от Ирак. Така може да се използват нашите възможности например за крупно строителство, възможностите на Йордания от гледна точка на добре квалифицирани работници и потенциала на иракския бизнес. Има ли вече сключени подобни контракти?- ПроСофт в най-близко време ще сключи договор с йорданска и иракска фирма. Те ще направят консорциум, тристранен джойнт-венчъркато им помогнахме това да се осъществи. Идеята е да се асамблират компютри в Йордания и да се внасят в Ирак. Така че по същата схема и строителните компании може да се опитат да действатА в областта на хранително-вкусовата промишленост?- Важно е да не се чака да се отпуснат договори към българските фирми от американска страна. Мисля, че трябва да се търсят възможности чрез иракски и от йордански фирми. Аз имах среща с няколко иракчани в Йордания миналата седмица, които казват, че са положително настроени и желаят да работят с българските фирми, да внасят българска стока. Въпросът, който възниква, е, че договорите трябва да се направят по начин, елиминиращ възможността стоките да бъдат изпратени в Ирак, да бъдат продадени от иракските фирми, а плащането към българските фирми да се затрудни или въобще да не стане. Поне в началото повечето стоки трябва да се отдават на консигнация,защото няма възможност те да се платят веднага Затова трябва да се помисли от юридическа гледна точка, от гледна точка на банкови гаранции как да бъде осигурено плащането на българските производители, да има гаранция, че те ще бъдат обезщетени за продукцията си. Каква сума е необходима на една фирма като начало, за да доставя в Ирак?- Между 100 и 300 хил. USD. Зависи от иракските фирми, които ще предлагат и продават стоката, както и от техните партньори.Ще има и друга среща в Йордания. Каква ще бъде тя?- На 21 юни ще се проведе Световен икономически форум в Аман, където ще участват на най-високо ниво политици от всички държави от коалицията. Но там ще бъдат и всички големи компании. С много усилия издействахме таксите за участие във форума да бъдат намалени за наши фирми от 6 хил. USD на 4 хил. USD Форумът е невероятен шанс на едно място да се съберат всички ключови фигури във взимането на решения, също така на високо равнище ще са и бизнессрещите. А така ще се съкрати и пътят на взимане на решения на политическо ниво. Мисля, че форумът е много важен. Очаква се в него да участва и премиерът Сакскобургготски. Практиката е на такива срещи да се постигат реалните договори и споразумения. Ясно ли е кога групата с дипломатически статут ще замине за Ирак?Все още се чака решение от американска страна. Възможно е този въпрос да се реши на предстоящия форум в Йордания. . Очаква се премиерът Сакскобургготски да участва в икономически форум на високо равнище в Йордания","summary":"МАРИО ал Джебури се завърна от конференция \"Да се прави бизнес с Ирак\", която се проведе в йорданската столица Аман. Събитието беше организирано от Американската агенция за международно развитие /USAID/. На семинара са присъствали около 1300 компании, йордански и иракски бизнесмени.","language":"bul"}
{"url":"https://www.dw.com/bg/%D1%87%D0%B5-%D0%BA%D0%B0%D0%BA%D0%B2%D0%BE-%D0%BD%D0%B5-%D0%B9-%D0%B5-%D1%81%D0%B2%D0%BE%D0%B1%D0%BE%D0%B4%D0%BD%D0%BE-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%BF%D1%80%D0%B5%D1%81%D0%B0/a-14749280","title":"Че какво не й е свободно на българската преса?!","date":null,"text":"\"Хабсбург завладява България и навлиза в опасно журналистическо бойно поле\" - гласи заглавие в портала heise.de. В началото на статията авторът Франк Щир запознава читателите със сделката, при която медийната група ВАЦ продаде българските издания \"24 часа\" и \"Труд\". По-нататък Франк Щир анализира българския медиен ландшафт, наричайки го \"най-опасният в ЕС\". Аргументите му за тази характеристика са лошите места на България в класациите на Фрийдъм Хаус и Репортери без граници за свободата на печата.\n\nЩир пише: \"Ако обаче отворите някое булевардно издание с пикантни истории за българските политици и ВИП-персони, ще се запитате: Че какво не й е свободно на българската преса?! Много често скандалните историйки в жълтите издания намирисват на свободно съчинение, но защо тогава се водят толкова малко дела за клевета\", пита Франк Щир.\n\nГерманският журналист цитира някои издатели и редактори на булевардна преса, които твърдят, че за разлика от Запада в България жълтите издания били сериозните медии, защото само те си позволявали да влизат във война с могъщите българи. Накрая Франк Щир обобщава: \"Колкото и да е нереалистично това твърдение, то подчертава една характеристика на българския медиен ландшафт - булевардните издания занимават читателите си не само с целулита на звездите и звездичките в страната, но и предлагат дълги статии и интервюта, анализиращи миналото и настоящето на страната и често напомнящи на памфлети\".\n\nБългария не прави нищо, за да се пребори с корупцията, която вече години наред подкопава имиджа й в чужбина, извежда в заглавие онлайн-изданието на испанския ежедневник Ел Паис. Авторът на статията Франсиско Перехил цитира части от телеграма на американското посолство в България от юни 2009 година. Авторът на телеграмата се позовава на информация, получена от високопоставен европейски служител, пише Ел Паис. В нея се пита как може една страна да бъде накарана да направи реформи, след като политиците й не желаят това. В телеграмата се описва една политическа и съдебна класа, която не прави нищо, за да изпълни европейските цели за прозрачност.\n\nПървата реакция на американския дипломат, след като се запознал с казаното от своя европейски източник, била: \"Изглежда, че в Брюксел се шири чувството на покаяние заради твърде прибързания прием на София и Букурещ в ЕС\". Според телеграмата българските политици само се опитвали да замазват положението с леки козметични процедури. По-нататък в телеграмата се говори за липсата на прозрачност в съдебната система, за феномена \"Галевизация\", за наличието на корупция дори във футбола. Нищо чудно, че на този фон България и Румъния си останаха пред затворените порти на Шенген, констатира авторът на статията в Ел паис Франсиско Перехил.\n\nИспаноезичните медии и днес продължават да тиражират темата за Дилма Русеф - първата жена президент на Бразилия. Много от изданията посочват, че новата президентка на Бразилия възнамерява в най-скоро време да посети и родината на баща си - България. Конкретна дата още не е посочена.\n\nНяколко германски и австрийски издания, като Виртшафтсблат, напомнят, че от 1 май 2011 отпадат трудовите ограничения в ЕС за новите страни-членки, присъединили се през 2004 към Общността. Изключение правят само България и Румъния, за които ограниченията ще отпаднат през 2013 година.\n\nВъв връзка с нововъведения строг закон за тютюнопушенето в Испания, агенция ДАПД и люксембургският Тагеблат припомнят какви забрани важат в отделните страни-членки на ЕС. В България от 2005 година важи забрана за пушене на работното място и в заведенията, като е позволено отделянето на помещения за пушачи, припомнят изданията.\n\nИспанският сайт elcorreodeburgos.com информира, че българките и румънките водят в класацията за бебета от чуждестранен произход, родени в региона Бургос. При 21% от ражданията в тази област през 2010 е ставало въпрос за български и румънски бебета.\n\nУкраинският сайт ukrinform.ua информира, че българското министерство на туризма отделя 700 000 евро за изработката на сувенири за чуждестранни туристи. А испанският madrid-barcelona.com пита дали Бербатов все пак няма да отиде в Реал Мадрид. Изданието посочва, че испанският отбор би могъл да предложи 15 милиона евро за него.","summary":"В България само жълтите издания влизат във война с могъщите, българските политици залагат предимно на козметичните процедури, бум на българските бебета в Испания - това са някои от българските теми в чуждите медии днес.","language":"bul"}
{"url":"https://www.dnevnik.bg/sport/2019/04/21/3422216_treska_za_biagane_kak_kitai_se_vljubi_v_maratonite/","title":"Треска за бягане: как Китай се влюби в маратоните","date":null,"text":"Плановете са през 2020 г. броят на състезанията да стигне 1900, които да привлекат 10 милиона бегачи.\n\nТрима китайски бегачи са били наказани заради измами по време на маратона в Бостън. Действията на Китайската атлетическа асоциация от преди дни привлякоха вниманието.\n\nЦелта на организацията е да се опази от евентуалното създаване на лошо име на страната в момент, в който китайците все повече се запалват по дългите бягания. Ако през 2011 г. в Китай е имало едва 22 събития, свързани с бягане, то през мината година броят им е бил 1500, посочва Би Би Си.\n\nВ маратона в Бостън са участвали над 500 китайци.\n\nУвеличаващият се интерес води и до отделни примери на бегачи, търсещи лекия път към финала. Наскоро имаше случай на състезатели в Шънджън, минали напряко през храстите. В друго състезание жена се качила на колело за част от трасето.\n\nСпоред атлетическата асоциация в страната подобни прояви хвърлят петно на Китай в международната бегаческа общност.\n\nПреди месец организацията обяви, че в тази сфера индустрията отчита ръст от 7% за 2018 г., за да достигне до 74.6 млрд. юана (около 11.1 млрд. долара). Обширният доклад сочи, че в страната са се провели 1581 състезания, което е с 43.46% повече от предходната година.\n\nОбщият брой на участниците в бегачески състезания се е увеличил със 17.07% до 5.83 милиона души. Само в маратони и полумаратони през 2018 г. са участвали 1.91 милиона души.\n\nВицепрезидентът на асоциацията Ю Хончен заяви, че целта сега е подобряване на качеството на маратоните, а не просто увеличаване на броя на състезанията. По думите му на повечето от тях им липсват уникални характеристики и идеи по въпросите, свързани с организацията и условията за състезателите.\n\n\"През 2019 г. основната ни цел ще е да помогнем на организаторите в тези насоки, така че бягането по-добре да развие възможностите си да рекламира масовия спорт в страната\", заяви той.\n\nЗа развитието на бягането в Китай разказа и английският \"Телеграф\" миналия май. В репортажа бяха представени хора като Хао Лян, който е сред редовно тичащите в парк в Пекин. Там има 10-километрово трасде, наследство от игрите през 2008 г.\n\n\"Ако не изляза да тичам с моите приятели от клуба в събота, сякаш целият уикенд е бил пропилян\", каза Хао, който по това време е имал 22 завършени маратона.\n\n\"Не става дума просто за това да бягаш за здраве. По-скоро говорим за възможността да си сред хора, с които мислите по един начин, и заедно да избягате от напрежението\", заяви той, цитиран от изданието.\n\nОще преди година Шуи Тао, който ръководи отдела за маратонските бягания към Китайската атлетическа асоциация, каза, че има много голямо поле за развитие.\n\nБившият член на асоциацията Ши Джъндзян заяви, че никой друг спорт не е толкова лесно достъпен. \"Трябват ти единствено чифт маратонки и можеш да хващаш пътя - без значение от пола и възрастта. Има голямо чувство на удовлетвореност, когато завършиш бягането, независимо дали са 5 км или маратон. А това се оказва силно заразно благодарение на социалните медии.\"\n\nСпециалистите виждат в това отлични маркетингови възможности заради отзивите в социалните мрежи и тричасовото телевизионно излъчване в национален ефир, в които се показва градът.\n\nВ стремежа за подобряване на организацията, условията за участниците и обучението им Китайската атлетическа асоциация си партнира със Спортния университет в Шанхай. Плановете са през 2020 г. броят на състезанията да стигне 1900, които да привлекат 10 милиона бегачи. Предвижда се това да се отрази благоприятно на индустрията, като донесе 120 млрд. юана (17.9 млрд. долара) от продажби на спортни стоки, тренировки, телевизионни излъчвания и туризъм.","summary":"Все повече китайци се увличат по бяганията, като това се оказва национална политика.","language":"bul"}
{"url":"https://www.dnes.bg/eu/2016/09/16/27-te-ot-es-pred-chestni-razgovori-za-evropa-sled-brexit.315762","title":"27-те от ЕС пред честни разговори за Европа след Brexit","date":null,"text":"Неформалното заседание на Европейския съвет в Братислава започна, съобщи премиерът Бойко Борисов в профила си във Facebook. Той съобщи, че е разговарял с канцлера на Германия Ангела Меркел и министър-председателя на Люксембург Ксавие Бетел.\n\nПред тях той е представил предизвикателствата, които стоят пред България, свързани с миграцията и охраната на външните граници на ЕС. Обяснил е какви усилия полага страната ни и колко километра морска и сухопътна граница се охраняват.\n\n\"Като външна граница на Европейския съюз България се нуждае от конкретна подкрепа и солидарност незабавно\", заключава Борисов.\n\nЕвропейските лидери, без британския премиер Тереза Мей, пристигнаха днес в средновековния Братиславски замък край река Дунав за еднодневна неформална среща на върха с очакването за честни и откровени разговори за визията си за Европа след Brexit, предаде Франс прес.\n\nДомакинът, словашкият премиер Робърт Фицо, заяви, че след Brexit и рисковете, свързани с него, са абсолютно задължителни откровени дискусии за състоянието, в което се намира ЕС.\n\n\"Трябва да демонстрираме единство, искаме да покажем, че европейският проект е уникален, че трябва да продължим напред с него\", допълни Фицо.\n\nВ края на деня се надявам, че ще имаме пътна карта по най-важните теми, които искаме да разглеждаме в идните шест месеца.\n\nТози процес, наречен Процесът от Братислава, ще започне днес и ще продължи и на следващите срещи, каза Фицо, визирайки срещите на 27-те през 2017 г. в Малта и Рим. Премиерът изрази увереност, че срещата на върха в Братислава ще бъде успех от тази гледна точка.\n\nПри пристигането си в словашката столица германският канцлер Ангела Меркел припомни, че ЕС е в критична ситуация и е нужно чрез действия да се покаже, че европейските лидери могат да подобрят усилията в областта на сигурността, борбата с тероризма, сътрудничеството в сферата на отбраната, икономическия растеж и пазара на труда.\n\nФренският президент Франсоа Оланд каза, че страната му полага най-големи усилия в областта на европейската отбрана, но добави, че тя не може да бъде сама в този процес, предаде Франс прес.\n\nПрезидентът на Литва Далия Грибаускайте заяви, че ЕС не може да създаде армия и да дублира функциите на НАТО.\n\n\"Това е някакво недоразбиране. Ние говорим за по-добро сътрудничество в отбраната, а не за армия. Ние не можем да дублираме или да заменим НАТО\", каза тя пред журналисти, цитирана от ТАСС.\n\n\"Нашите приоритети се решават от живота - сигурност, миграционна криза, икономически предизвикателства\", допълни тя, цитирана от Ройтерс. \"Нямаме друг избор освен да решаваме тези неща\", допълни тя и припомни, че днешната среща е подготвителна за официалната среща на върха на ЕС през октомври. Грибаускайте изрази увереност, че европейските лидери ще работят в тясно сътрудничество с Великобритания по преговорния процес за Brexit.\n\nПремиерът на Чехия Бохуслав Соботка каза, че европейските лидери трябва да говорят по въпросите, които ги обединяват, и да не драматизират спорните, предаде ТАСС.\n\nКанцлерът на Австрия Кристиан Керн предупреди, че от днешната среща не трябва да се очакват революционни решения.\n\nПредседателят на Европейската комисия Жан-Клод Юнкер очаква, че на днешната среща ще се смекчат различията, защото Европа се нуждае от единство, без което не може да функционира, предаде Ройтерс.\n\nСпоред председателя на Европейския парламент Мартин Шулц в Братислава европейските лидери трябва да покажат единство и след гласуването на британците за излизане от ЕС да решат каква общност искат да имат.\n\nШулц съобщи, че на 29 септември ЕП ще гласува по въпроса за европейските визи за Украйна, пише БТА.","summary":"Борисов разговаря с германския канцлер и премиера на Люксембург","language":"bul"}
{"url":"https://www.dw.com/bg/%D1%80%D0%BE%D0%BC%D1%81%D0%BA%D0%BE%D1%82%D0%BE-%D0%BD%D0%B5%D1%89%D0%B0%D1%81%D1%82%D0%B8%D0%B5/a-16429560","title":"Ромското нещастие","date":null,"text":"Те се отличават ярко сред останалите хора, движещи се по централната улица на дуисбургския квартал Марксло. Носят на гърбовете си огромни найлонови торби, пълни с амбалаж и всякакъв вид използваем боклук. Преминават забързано покрай магазините с турски имена и изчезват зад ъгъла - в своя свят, пълен с тайни. Това са хора от България и Румъния, предимно роми.\n\nОт присъединяването на България и Румъния към ЕС през 2007 година, в Дуисбург са пристигнали около 10 000 граждани на двете страни. Те живеят в нечовешки условия в квартал Марксло. Вратите на жилищата им са порутени. Вместо стъкла на прозорците са опънати килими или одеала. В двустайните апартаменти живеят по 10 души. Амбалажът, който събират от сметищата и кофите за боклук, често е единственият им източник на доходи. Тези, които имат деца, получават и детски от Общината, но само ако ги пращат на детска градина или училище. Ромите без свян признават, че са принудени да крадат, за да оцелеят, тъй като нямат право на работа.\n\n\"Да пукна, ако открадна още веднъж нещо\", казва една млада жена и се кръсти. Тя продава на улицата вестника на бездомниците и припечелва така по някое евро. Младата ромка вече има условна присъда, защото е била хваната в крачка - преди време е била арестувана за кражба на ножчета за бръснене от една дрогерия. Днес тя в никакъв случай не иска да рискува свободата си.\n\nПрогонени от Франция, избягали от Италия\n\nПътищата, довели ромите в Дуисбург, са различни. Някои от тях са живели известно време във Франция - до момента, в който Саркози ги изгони. Други пък са били дълго време в Италия или Испания, но кризата в тези страни ги накарала да дирят щастието си другаде. Сега са в Дуисбург и водят живот, който не е за завиждане. Те живеят в скъпи квартири, в които никой друг не би искал да живее. С припечелените на черно пари едва смогват да си платят наема. Пари за друго почти не им остават. Те не могат да си позволят да платят дори превода на тъй важните за тях документи.\n\nОт две години насам една организация от Дуисбург се опитва да помогне на ромите. Социални работници, които говорят български и румънски, придружават новодошлите до всички служби. Обикалянето по германски институции не е лесна работа. Ромите често се затрудняват да отговарят на безкрайните въпроси на служителите. Една млада ромка например казва възмутено: \"Защо искат да знаят кой е бащата на детето ми? Та аз самата не знам. Всички тия тук са расисти!\"\n\nПротестантският пастор от Румъния Дитер Хуберт оказва помощ на социалната организация. Заедно с германския си колега Хайнер Аугустин той обгрижва новите имигранти. Местните жители обаче също имат нужда от грижи, защото новите пришълци просто объркват идиличния им живот.\n\nЗа ромите амбалажът, намерен в кофите за смет, често е единственият източник на доходи\n\nПо-добре мизерия в Германия, отколкото връщане в родината\n\nТревогите на жителите на Дуисбург обаче са добре долши за ксенофобското движение Pro NRW. То използва страховете им, за да насажда омраза към ромите и провежда антиромски кампании под мотото \"Вземете им децата\" или \"Изхвърлете всички оттук\". Експулсирането на тези хора обаче е невъзможно. Новите съседи от България и Румъния са граждани на ЕС. Те имат право на свободен избор на място за живеене в рамките на ЕС. След определено време получават и право на престой. Тогава ромите ще имат и право на работа, при това съвсем легално.\n\nА дотогава те свързват двата края с работа на черно - често при абсурдно заплащане. В строителството например те получават по три евро на час. Това дори не представлява и една трета от предписаната минимална почасова ставка. И все пак: въпреки цялата нищета ромите от България и Румъния, не желаят да се завърнат в родните си страни. Страхът от дискриминация и бедност е прекалено голям.\n\nАвтор: К. Щефанеску, К. Цанев/Редактор: М. Илчева","summary":"В България и Румъния битието им е тежко. Там те живеят бедно и мизерно. Затова много от тях се отправят на запад. И в Германия обаче българските и румънските роми не могат да избягат от нищетата.","language":"bul"}
{"url":"https://www.dnevnik.bg/sport/2001/05/02/20776_ljubo_penev_pregovaria_s_jugoslavskiia_vratar_lukich/","title":"Любо Пенев преговаря с югославския вратар Лукич","date":null,"text":"Президентът на ЦСКА Любослав Пенев е започнал предварителни преговори с ръководството на югославския първодивизионен клуб \"Сартид\" (Смедерево) за привличането на вратаря Ненад Лукич от следващия сезон.\n\nЛукич, който игра четири мача в ЦСКА за Купата на УЕФА през есента на 1999 г., в момента е несменяем титуляр за клубния си тим и е обвързан с договор за още три години. Самият футболист обаче поясни в разговор с \"Дневник\", че това няма да бъде сериозна пречка за евентуалното му завръщане в ЦСКА.\n\n\"Наистина знам, че Любо Пенев вече е разговарял с ръководството на \"Сартид\" за мен - каза Ненад Лукич. На този етап обаче още е рано да говорим. Едно е сигурно - настоящият ми клуб няма да се раздели евтино с мен, а не вярвам да става въпрос за преотстъпване. Бих искал отново да играя в ЦСКА, тъй като разбрах, че отборът има много добър италиански треньор. Със сигурност ще дойда, ако ми отправят добра финансова оферта.\"\n\nНенад Лукич пази за ЦСКА в евротурнирите през есента на 1999 г. в мачовете със северноирландския \"Портадаун\" и английския \"Нюкасъл\". Тогава начело на тима бе треньор ?1 на века Димитър Пенев, а племенникът му Любо отскоро бе заел президентското място след свалянето на Илия Павлов. Лукич не можа да вземе участие в мачовете от вътрешното първенство поради спрените права върху картотекирането на нови футболисти в ЦСКА заради случая \"Митко Трендафилов\". Той бе преотстъпен за шест месеца в България от тогавашния шампион на Югославия \"Обилич\", а в договора му бе залегнала опция за закупуване. След смъртта на тогавашния президент на \"Обилич\" Желко Ражнятович-Аркан ръководствата на двата клуба не успяха да се споразумеят за цената на вратаря.\n\nПроблемът с вратарския пост в ЦСКА е доста сериозен. Двама от тримата футболисти, играещи на този пост в момента - Ивайло Иванов и Евген Немодрук, не са подновили договорите си с клуба, които изтичат в края на юни. Почти сигурно е, че украинецът ще напусне ЦСКА, за да заиграе в чужд отбор, още повече че не впечатли с изявите си в двата мача с \"Ловеч\" в началото на пролетния дял на първенството и загуби титулярното място. Завърналият се на вратата Ивайло Иванов не се ползва със симпатията на ръководството и неслучайно година и половина седеше на резервната скамейка. От наличните силни вратари в българското първенство единственият възможен да пази на ЦСКА изглежда Йордан Господинов от \"Нефтохимик\", и то заради близките отношения между Васил Божков и Христо Порточанов.\n\nТреньорът Енрико Катуци и президентът Пенев заявиха миналата седмица, че са доволни от 19-годишния грузински вратар Бесо Кодалаев, който е на проби в отбора. Това почти сигурно означава, че от есента Иванов и Немодрук няма да бъдат в състава.","summary":"Сърбинът е готов да подпише договор с ЦСКА при добра оферта","language":"bul"}
{"url":"https://www.dnevnik.bg/bulgaria/2013/03/26/2030063_dina_shnaiderman_se_oplaka_ot_administraciiata_na/","title":"Дина Шнайдерман се оплака от администрацията на болница \"Токуда\"","date":null,"text":"Архив: София 16 юни 2001 г. В Столична голяма община проф. Емил Камиларов и Дина Шнайдерман бяха удостоени със званието ''Почетен гражданин на София''.\n\nИзвестната цигуларка и професор по музика Дина Шнайдерман се оплака публично в отворено писмо до ръководството на \"Токуда Болница София\" от тромавата администрация и непрофесионализма на лечебното заведение. Няколко часа по-късно болницата отговори също публично, като опроверга твърденията й и заяви, че \"не съществува казус, свързан с лечението, обслужването или документирането на престоя и лечението на проф. Дина Шнайдерман\".\n\nПървото писмо беше разпратено до медиите малко преди 11 ч. днес (26 март). В него Шнайдерман разказва как по спешност е постъпила в болницата късно вечерта на 24 февруари тази година. Още на следващата сутрин била оперирана, а след 14 дни била изписана.\n\nДатите се потвърждават и от отговора на \"Токуда\". От болницата обясняват, че Шнайдерман била оперирана от екип на отделението по \"Минимално инвазивна и лапароскопска хирургия\" под ръководството на проф. Владимир Димов, към когото Шнайдерман изказва благодарност в своето писмо. Операцията \"на спешен пациент в напреднала възраст\" била изключително тежка и сложна, но след 14-дневното лечение проф. Шнайдерман е изписана в стабилно състояние, което й е позволило да пътува със самолет.\n\n\"И се започна с чакането на въпросните документи\", обаче продължава Шнайдерман. По думите й 10 дни след като напуснала болницата документите и сметката й все още не са пристгинали. На запитване до болницата от там обяснили, че не могат да изпратят епикризата, докато не бъде заплатен престоя в болницата, за който обаче също няма официално известие. Междувременно от шведската болница, където професорът иска да се прехвърли за лечение, й отказват достъп заради липсващите документи.\n\nФактурата най-после пристигнала - на 22 март - по факс, и сумата била преведена в понеделник 25 март. Документите и заключението от лечението й обаче, които трябва да са на английски, немски или латински език, все още не са пристигнали, твърди тя. \"Това означава, че аз все още не мога да започна организацията по нужното ми лечение и съм изоставена без всякаква медицинска помощ да умра колкото се може по-бързо\", пише Шнайдерман.\n\nОбяснява, че в момента се намира в хотел в Австрия, което й струва \"невероятно много пари, но поне получавам редовно храна и грижи от персонала с надеждата, че с първия работен ден след католическия Великден ще мога да постъпя в болницата в Швеция и че дотогава ще съм получила необходимите документи\". В заключение пише: \"Реших да опиша това, което се случи с мен, за да не се повтаря никога с друг пациент на МБАЛ \"Токуда Болница София\".\n\n\"Позволяваме си публично да коментираме лечение на наш пациент, а именно именитата Проф. Дина Шнайдерман, единствено и само поради факта, че в отвореното писмо е засегнато напълно безпочвено доброто име и безупречната репутация на МБАЛ \"Токуда Болница София\", отвръщат от лечебното заведение. Болницата твърди, че професорът \"е получила епикризата си много по-рано от публикуването на отвореното писмо към медиите\" и че \"всички медицински и административни документи са своевременно придвижени\".\n\nНа обвиненията, че е изоставена да умре без всякаква медицинска помощ пък отвръщат, че \"през цялото време специалистите в \"Токуда са били в постоянна връзка с нея, сина й и лекарите й в Швеция\".\n\nОт там обясняват, че здравословно състояние, в което е била приета проф. Дина Шнайдерман, е било причина за комплексна диагностика и процедури, които включват продължителна лабораторна обработка и мултидисциплинарен анализ. Това пък е довело до издаването им след като тя е напуснала болницата, каквато е процедурата при всички подобни случаи.","summary":"Известната цигуларка и професор по музика Дина Шнайдерман се оплака публично в отворено писмо до ръководството на \"Токуда Болница София\" от тромавата администрация и непрофесионализма на лечебното заведение. От болницата отвърнаха, че не приемат обвиненията.","language":"bul"}
{"url":"https://www.dnevnik.bg/biznes/2014/11/25/2426000_izplashtaneto_na_depozitite_ot_ktb_niama_da_svali/","title":"Изплащането на депозитите от КТБ няма да свали лихвите, заяви Хампарцумян (допълнена)","date":null,"text":"Изплащането на гарантираните депозити от КТБ на обща стойност около 3.6 млрд. лв. няма да доведе до спад на лихвите по депозитите, заяви, цитиран от БНР Левон Хампарцумян, главен изпълнителен директор на Уникредит Булбанк и председател на Асоциацията на търговските банки.\n\nТакива версии се появиха в някои от днешните вестници.\n\nХампарцумян допълва, че пазарът няма да се промени с отблокирането на вложителите в банката, чийто лиценз беше отнет, нито пък заради връщането на данъка върху лихвите от депозити.\n\nВ момента лихвите по депозити на граждани и фирми са средно 2 на сто.\n\n\"Това ще се отрази на изнервените депозанти, които най-после ще получат достъп до парите си, но особена промяна върху лихвените нива няма да се наблюдава, тъй като мисля, че поне следващата година високите лихви няма да са конкурентен фактор в състезанието между банките\", посочи той.\n\nХампарцумян допълва, че тенденцията по лихвите по депозити е надолу. Това в един момент ще даде и отражение върху лихвите по кредитите, стига икономиката да се развива добре.\n\nАбстрахирайки се от КТБ, тази година има ръст на депозитите от 5 млрд. лева във всички други банки, посочиха банкери, участници в конференцията \"Банките и Бизнесът\", организирана от \"Капитал\".\n\nТова означава, че хората и бизнесът имат доверието в банките, добавиха те. Ръстът на сумата на депозитите създава проблем на банките от гледна точка на доходността, защото не успяваме даабсорбираме този ръст на депозити в кредити. Според тях основен проблем пред банковия сектор е преодоляване на чувството за несигурност в обществото, която спира търсенето на кредити.\n\nПрез следващата година очакваме ръст на кредитите с 4 процента, каза Мария Русева, заместник-председател на Управителния съвет на \"Сосиете Женерал Експресбанк\". Анализите на банката, в коятоработи, показват, че се повишава политическата стабилност и през следващата година се очаква ръст на БВП, намаляване на безработицата и малка инфлация, която да смени дефлацията от тази година.\n\nСпоред банкерите пазарът на недвижими имоти вече е ударил дъното и се наблюдават признаци за повишаване на цените на имотите в някои сегменти на пазара.\n\nПредседателят на Асоциацията на търговските банки Левон Хампарцумян увери, че всички вложители в КТБ ще имат достъп до парите си и не е необходимо да отиват в банковия клон още на първия ден, в който ще започне изплащането на гарантираните депозити.\n\n\"Веднъж когато този процес започне, няма да свършат парите, няма да се спре изплащането, така че всеки ще има достъп до парите си. Разбира се, има хора, които 4-5 месеца не са имали достъп до средствата си. Напълно естествено е в първите дни да има малко по-голямо оживление\", допълва той.\n\nСпоред председателя на Асоциацията на търговските банки развитието на казуса с Корпоративна търговска банка ще се отрази позитивно на страната, тъй като от пазара е премахнато \"нездраво\" предприятие.\n\nИзчезването на Корпоративна търговска банка от пазара като банка ще се отрази позитивно на икономиката, смята Левон Хампарцумян. \"КТБ изкривяваше пазара по повече от един начин. Имамобосновани съмнения, че бизнесът, който се е водил в тази банка, е в тотален разрез с добрите банкови практики, подчерта той. По думите му пазарът на кредити след случая с КТБ няма да се влоши, а напротив - ще се подобри.","summary":"Изплащането на гарантираните депозити от КТБ на обща стойност около 3.6 млрд. лв. няма да доведе до спад на лихвите по депозитите, заяви пред БНР Левон Хампарцумян, главен изпълнителен директор на Уникредит Булбанк и председател на Асоциацията на търговските банки.","language":"bul"}
{"url":"https://www.dw.com/bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D0%BE%D0%B4-%D0%BA%D0%B0%D1%80%D0%B0%D0%BD%D1%82%D0%B8%D0%BD%D0%B0/a-3865549","title":"България - под карантина?","date":null,"text":"Има ли опасност ЕС да се балканизира, вместо страни от южната периферия като България, Гърция и части от Италия да се европеизират? На тази тема е посветен коментар на германския вестник Ди Велт, в който се препоръчва да се помисли за нови инструменти на влияние, тъй като механизмите на санкции от Брюксел се оказали беззъби оръжия дори по отношение на старите страни-членки на общността, камо ли пък по отношение на новоприетите. Случаят с Гърция, където също бяха разкрити измами на правителството за разкрасяване на финансовите отчети - според коментаторът на Ди Велт - сочи, че дори десетилетно членство в ЕС не винаги може да оправи нещата.\n\nБългария е критикувана заради неизпълнение на европейските стандарти\n\nВ заключение се пледира за нови форми на асоцииране на държави или за поставянето им под своего рода карантина, докато не постигнат определени европейски стандарти.\n\nНяколко германски издания следят аферата около концерна ЕрВеЕ и строежа на атомната централа в Белене. Вестник Тагесшпигел пише за протестите на германски природозащитни организации и общественици срещу плановете на Юрген Гросман да инвестира един и половина милиарда евро в строежа. Заглавието е: \"Атомен проект върху несигурна почва\". В материала се говори за непредвидими рискове, както по отношение на сигурността, така и в икономическо отношение. Берлинският ТАЦ помества коментар, озаглавен \"Опасност от земетресение в ЕрВеЕ\" и съобщава, че 20-членният Надзорен съвет е силно раздвоен по повод Белене.\n\nТурските медии проявяват интерес към предстоящата инвестиция на китайците за строеж на автомобилен завод в Ловеч. Темата присъства във високотиражните Хюриет, Сабах, както и в специализирания вестник за икономическа и бизнес-информация Дюня. Агенция ЧТК и анголезичният Праг Дейли Монитор информират за посещението на чешкия президент Вацлав Клаус в София и представянето на неговата книга в присъствието на българския президент Първанов. Няколко арменски издания - като Арменското Радио и информационния интернет - портал Панорама съобщават за посещението на арменския президент Саркисян в България и намерението на двете страни да задълбочават икономическото сътрудничество.\n\nГерманският сайт Електроник Комърс инфо нет помества данни на Евростат за разпространението на информационните технологии. България е\n\nРедица медии информират за посещението на Вацлав Клаус в България\n\nсред страните, в които по-малко от половината фирми имат собствен интернет-сайт с бизнес-информация, докато в Дания или Швеция този процент е над 80 на сто.\n\nЕвропейското интернет-издание Кафе Бабел представя резултатите от един експеримент: 12 екипа в различни европейски столици от София до Лондон прекарали в съответните градове по една вечер с посещение на кино, ресторант и връщане с обществения транспорт, за да установят, къде кое е най-скъпо или евтино. Публикацията е придружена със снимка на наблъскани пътници в софийско маршрутно такси. За този вид превоз се казва, че е относително евтин, но пък пътуването не представлява особено удоволствие.\n\nТурският вестник Радикал съобщава, че България иска да бъде домакин на състезание от Формула 1. Същата информация е направила впечатление и на интернет-сайта Моторлайн, който съобщава, че в момента в Долна Митрополия същестувава една супер-писта, която била пригодена от бившо летище, но била най-добрата от този вид в света.","summary":"Санкциите на Брюксел - беззъбо оръжие, Белене - атомен проект върху несигурна почва, много български фирми - без собствен интернет-сайт, китайци инвестират в Ловеч - това са някои от българските теми в чуждите медии.","language":"bul"}
{"url":"https://www.dw.com/bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B8%D1%82%D0%B5-%D0%BC%D0%B5%D0%B4%D0%B8%D0%B8/a-2598811","title":"България в международните медии","date":null,"text":"Днес международните медии споменават България в контекста на две новини: вчерашните тържества по случай 50-годишнината на ЕС и пожара в един московски стриптийз-бар. Берлинер Цайтунг и германската агенция ДПА отбелязват участието на българския държавен глава в берлинските празненства, а агенция Ройтерс обръща внимание на българския гайдар, който свири из берлински улици. За българското еврочленство по повод 50-годишнината от Римските договори споменават още австрийският Дер Щандард, италианският Кориере дела Сера и германският Зюддойче Цайтунг, който в рецензия за книга, посветена на Европа, цитира критиката на автора към кривите пътни табели в България. Няколко медии пишат за нова монета от 2 евро, на която вече личи и присъствието на България в Евросъюза, а Аугсбургер Алгемайне излиза с коментар за неволите на източноевропейските страни, приети през последните години. Файнаншъл Таймс Германия публикува специален коментар от българския политолог Иван Кръстев по повод юбилея на ЕС. За новата визова спогодба между България и Турция пишат днес турските медии, като Хюриет излиза със заглавие “Най-сетне свърши визовата тирания на комшиите”. Едирненсеси отбелязва поредното задръстване на граничния пункт Капъкуле. И още български теми от Турция: Сабах се връща към трагичния случай на потъването на кораба Хера с български екипаж на борда преди 3 години в Босфора. Според властите, намиращото се на борда на потъналия кораб гориво е застрашило флората и фауната, поради което съдът осъдил фирмата, наела кораба Хера да заплати щетите. Според публикацията, турският съд поискал от варненския съд съдебна помощ, за да се предаде решението на фирмата, тъй като тя била регистрирана в България. Варненският съд установил адреса на фирмата. Но поради това, че фирмата не била открита на посочения адрес, прекратил преписката. Хюрриет съобщава,че продължава покачването на дебита на водите на реките Арда, Марица и Тунджа. Причина е отварянето на шлюзовете на язовир Студен кладенец в Кърджалийско. Тракиянетхабер отделя внимание на сътрудничеството между търговско-промишлените палати на Бургас и Одрин. Украинското електронно издание Деловая столица коментира споразумението за тръбопровода Бургас-Александруполис като насочено срещу украинските интереси. Друго електронно издание, англоезичното Юрист, обръща внимание на отложения процес срещу българските медицински сестри в Либия. Двама българи загинаха при пожар в московски стриптийз-бар, съобщиха десетки електронни медии. Испанският вестник АБС публикува обширна статия за архивите на тайните служби в бившия съветски лагер под заглавие “Слуги на КГБ”. В статията става дума и за самоубийството на архиваря на българското разузнаване Божидар Дойчев, което според авторите има връзка с морални репресии заради такива загадъчни случаи като убийството на Героги Марков и българската връзка на Али Агджа. Асошиейтид Прес пусна репортаж от кукерски празненства в София, а германският Мителдойче Цайтунг писа за български полярни изследователи в Сибир. Чайна Пост и Джапан Таймс отбелязаха края на Големия пролетен турнир по сумо и слабото представяне на Калоян Махлянов-Котоошу: българинът остана на 7-8 място и едвам запази ранга си озеки, съобщават изданията. Многобройни международни медии споменават България по повод евроквалификациите по футбол. Холандският Фолкскрант припомня предишното равенство на холандците в София и по повод нулевото реми срещу Румъния в Ротердам излиза със заглавие “Холандската единайсеторка беше пародия на голям футбол”.","summary":"50 години ЕС, двама българи загинаха в московски стриптийз-бар","language":"bul"}
{"url":"https://www.dw.com/bg/%D0%BD%D0%B0%D1%86%D0%B8%D1%81%D1%82%D0%BA%D0%B8%D1%82%D0%B5-%D0%B7%D0%B2%D0%B5%D1%80%D1%81%D1%82%D0%B2%D0%B0-%D0%B2-%D0%B1%D0%B0%D0%B1%D0%B8%D0%B9-%D1%8F%D1%80/a-35922466","title":"Нацистките зверства в Бабий Яр","date":null,"text":"Васили Михайловски добре помни онзи септемврийски ден на 1941 година. Нищо, че тогава е бил едва на четири години. В окупирания от нацистите Киев внезапно разпространили листовки, в които се казвало, че всички евреи са длъжни да се съберат на едно определено място в покрайнините на града, носейки със себе си и цялото си имущество. Който не изпълнел този призив, щял да бъде разстрелян.\n\n\"Изви се огромна колона от хора с двуколки, които се отправиха към местността Бабий Яр*\", спомня си сиракът Васили, който бил придружен от бавачката си Надя. Майка му била починала наскоро след раждането, а баща му, войник от Червената армия, бил пленен от нацистите и по-късно разстрелян.\n\n\"Когато тръгнахме с Надя, бях много щастлив, защото мислех, че отиваме на манифестация като онези, които се провеждаха на 1 май\", разказва Васили. Той дори помолил бавачката да му купи балон или флагче. Край Бабий яр обаче не ги очаквало празненство, а истинска драма. На 29 и 30 септември там нацистите извършват най-масовата екзекуция на хора по времето на Втората световна война. Само за два дни в покрайнините на Киев са избити близо 34 000 евреи.\n\nГерманските войници удряли хората с прикладите на пушките си и ги бутали брутално към \"Зоната на смъртта\", спомня си Михайловски. Малко преди той и Надя да попаднат под дулата на оръжията, бавачката му извадила паспорта си и го размахала пред полицаите, викайки: \"Аз съм украинка, ето вижте, аз съм украинка!\" Един от охраняващите войници я хванал за яката и я изтикал отвъд огражденията. \"Върви и вземи това дете със себе си\", казал й той, сочейки към Васили. Докато чакали отвъд бариерата, можели да чуят какво се случва с хората от другата страна на загражденията. \"Чувахме викове, плач и вопли, но и шум от самолети, които прелитаха ниско над нас и заглушаваха всички останали звуци. Някъде от небето над нас звучеше и музика, спомня си Васили.\n\nВ продължение на десетилетия случилото се край Бабий яр не влиза в официалните учебници по история на Украйна. Първоначално съветските власти отказвали да признаят масовото избиване. А когато те най-сетне издигнали гигантска бронзова статуя с превити от болка фигури, жертвите били наричани просто \"съветски граждани\". Чак в последните години на СССР еврейски сдружения успели да издигнат скромен паметник на жертвите. След като Украйна обяви независимостта си, правителството в Киев започна да отбелязва трагичното събитие с официални церемонии.\n\nЖертвите не са само евреи\n\nВъзпоменанията обаче крият в себе си и конфликтен потенциал. Защото евреите не са били единствените избити край Бабий яр. Екзекутирани са били и голям брой съветски военнопленници, роми, хора с физически и умствени увреждания. И все пак огромното мнозинство от жертвите са от еврейски произход. Затова и някои наблюдатели се опасяват, че ако се подчертава мултиетническия характер на жертвите, ролята на Бабий яр като едно от най-ужасяващите места на Холокоста може да бъде разводнена.\n\nКрай Бабий яр например загиват и някои членове на \"Организацията на украинските националисти\" (ОУН), поради което националистически групи в днешна Украйна се опитват да използват възпоменанията за своята пропаганда. Според водещи западни историци обаче, въпросната организация всъщност е участвала в нацистките престъпления срещу евреите.\n\nВасили Михайловски е един от тримата оцелели от трагедията в местността Бабий яр, които са живи и днес. Днес жилището му се намира само на 100 метра от улицата, по която той и бавачката му Надя навремето тръгнали към онова зловещо място, запечатало се завинаги в спомените му.","summary":"На 29 и 30 септември 1941 в местността Бабий яр край Киев е извършена най-масовата екзекуция на хора по времето на Втората световна война. Васили Михайловски, един от тримата оцелели, си спомня.","language":"bul"}
{"url":"https://www.dw.com/bg/%D0%BF%D0%BE%D0%BA%D0%BE%D0%BB%D0%B5%D0%BD%D0%B8%D0%B5%D1%82%D0%BE-%D1%80%D0%BE%D0%B4%D0%B5%D0%BD%D0%B8-%D0%B2-%D1%81%D0%B2%D0%BE%D0%B1%D0%BE%D0%B4%D0%B0/a-17612423","title":"Поколението ′′родени в свобода′′","date":null,"text":"Младите хора на възраст между 15 и 24 години представляват близо една четвърт от населението на Южна Африка. Те не са просто младото поколение на нацията, а синовете и дъщерите на свободата, родени след промените от 1990, когато Нелсън Мандела излезе от затвора, а бруталната система на апартейда се срина.\n\n\"Ние сме деца на свбодата и нашата воля е свободна. Сами решаваме какъв да е животът ни\", казва Тифани Сийма. 20-годишната чернокожа жена с големи, златни обеци и дълга плитка следва екология и геология в университета Уитуотърсренд в Йоханесбург. Тифани живее в едно от предградията на Йоханесбург, населено предимно с бели. От домашна прислужничка майка й успява да се издигне и да стане мениджър. \"Учи се, използвай знанията си и вземи живота си в свои ръце\" - била майчината й заръка. Четиримата по-големи братя на Тифани й помогнали да финансира образованието си.\n\nСамо че шансовете за успех на чернокожите в обществото все още не са еднакви с тези на бялото население, независимо, че са минали 20 години от свалянето на режима на апартейда: \"Имаме още много да наваксваме\", казва Тифани. Мнозина все още са дискриминирани поради расово или етническо различие.\n\nМатериалните възможности допълнително задълбочават различията. Александра Наш и Меган Томас например са приятелки още от училище и винаги са разполагали с много неща, за които други само могат да мечтаят. \"Да, ние сме част от средното или дори висшето бяло съсловие\", казва Александра.\n\nМеган следва медийни науки в Кейптаун, Алекс - медицина в Шотландия. През ваканцията са се върнали у дома и срещайки се отново, споделят впечатленията си от колежи, пътувания и почивки в Европа. Всъщност условията им на живот не са се променили от факта, че апартейдът вече го няма - един режим, който и двете отхвърлят.\n\nПоколението на тези, които не познават сегрегацията\n\n\"Нямаме вина за онова, което е било преди, но сега вече ние носим отговорността да противодействаме на социалното неравенство\" казва Александра. Двете приятелки се ангажират с грижа за бедните, те са политически информирани и дискутират с приятели как да се подобри положението на всички в Южна Африка. Известен напредък има, но само в рамките на социалната прослойка.\n\nСоциалната прослойка, към която се числи Джефри Мулодзи, е тази на бедното чернокожо население. Той живее в Александра, най-стария квартал на Йоханесбург. Стотици хиляди хора населяват този квартал, улиците вече са асфалтирани, но иначе почти нищо не се е променило през последните десетилетия. 21-годишният Джефри е сред хората, които са постигнали известен скромен успех - той предлага туристически обиколки из Александра с велосипед.\n\nТова, че е роден след апартейда, той разглежда като шанс: \"Трябва да полагаш огромни усилия, за да се издигнеш. Никога няма да стана част от бялото общество, но все пак мога да се замогна като тях\", убеден е Джефри и добавя: \"Дискриминация все още има, това няма да се промени тъй бързо, но пък и не ме смущава твърде много. Няма смисъл човек да се гневи излишно - това не води доникъде, а само влошава положението\", казва той.\n\nТози положителен начин на мислене е типичен за повечето млади хора, родени във времето след апартейда, макар близо две трети от тях да нямат работа или добро образование. Те са убедени, че с упорит труд ще постигнат целта си. И че на Южна Африка й трябва още време, за да загърби окончателно апартейда. Демокрацията е дала неподозирани възможности на тяхното поколение, смятат те. И вярват във визията на Нелсън Мандела за едно честно и открито общество.","summary":"Родените във времето след апартейда южноафриканци не познават расовото разделение. Независимо от всички трудности и различия, те споделят визията на Нелсън Мандела за честно и открито общество.","language":"bul"}
{"url":"https://www.dw.com/bg/%D0%BC%D0%B0%D0%BB%D0%BA%D0%BE-%D1%81%D0%BC%D1%8A%D1%80%D1%82%D0%BE%D0%BD%D0%BE%D1%81%D0%BD%D0%BE/a-4060398","title":"Малко смъртоносно","date":null,"text":"Кои са онези болезнени точки, чието докосване ни кара да реагираме, да напълним форумите, да стопим телефоните на вестници и телевизии, а после няколко дни възмутени лица да дават храна на сутрешните блокове и вечерното шоу? Кое кара бай Еди-кой си да се премести от едната кълка на другата или младата читателка на цялото лайфстайл ветрило да подскочи като ужилена. С риск да сгреша, гледайки малко по-отдалеч, ще кажа какво стига до мен.\n\nСкандал след скандал в българския избор за Евровизия...\n\nСвръхважно събитие от последните дни\n\nТова е изваждането на телевизионния професор Вучков от една телевизия и преместването му на работа в сутрешния блок на друга. В последната последният ще има своя рубрика като „морален наблюдател”. В това има вероятно шега, но и сметка. С едната ръка прикриваш ироническата си усмивка, а с другата осребряваш тази смешно-печална популярност на човека. В интернет-страниците, където тази новина се появи, форумът трепери. Гняв и радост.\n\nВ друг свръхважен за нацията и естрадата скандал се е превърнал, чета, българският избор за Евровизия. Изведнъж виждаш хора от всяка възраст, класа и жанр срещу победителя, който ще ни изложи в Москва на финалите. Как ще застана под българското знаме, плаче един каризматичен млад човек, друг възрастен композитор публично моли победителят да се откаже, за да не ни злепоставя „на фона на яркото българско присъствие в европейската култура”. Е, на този ярък фон, ще преглътнем една изгубена Евровизия. Някъде в шума и врявата имаше дори обвинения, че бил с неясна сексуална ориентация, живеел в чужбина и прочие. Ако пък пее фалшиво, защо журито го е допуснало?\n\nТази класация може да продължи пак със скандал в национален ефир между две колежки в телевизията по разтърсващите разкрития за това как едната от тях носи личната си бременност. Нека спрем дотук.\n\nЖълтото в медиите радва голяма част от българите\n\nТова, което се наблюдава напоследък в повечето български телевизии и особено в сутрешните блокове, може да бъде определено като внезапно пожълтяване на екрана. След като жълтото победи в пресата и в кабеларките, се стигна до един качествено нов етап, който можем да наречем преход към жълтия екран с национален обхват. Най-сетне задръжките паднаха, далеч преди това падна СЕМ, професионализмът отдавна не носи пари тук, моралът кой го брои освен „моралният наблюдател” Вучков... Сега е моментът.\n\nДокато горните скандали са свръхсъбитията в българската публичност, то далеч назад остават някои дребни новини, поне една от които ще спомена тук.\n\nБългарите дишат най-мръсния въздух в Европа. Признато от собственото ни екоминистерство. Над 55 микрограма годишно канцерогенни фини прахови частици за всеки, водещи до астма при децата и рак на белия дроб... Причините за замърсяването са ясни, стари автомобили, горива, липса на филтри (нямаше ли предвидени глоби?), непочистени улици... Да, в тази новина няма потенциал за скандал. Тя впрочем не е и нова, появява се всяка година. Но за нея си струва да се излезе на Цариградско шосе, то и без това вече не действа като друго освен като най-големия в София канцерогенен фактор. Струва си да се попита какво стана с всички европрепоръки за старите автомобили, за филтрите и стандартите в горивата.\n\nНо тази новина наистина няма шанс. Тя не е и особено интересна, само малко смъртоносна. Съвсем малко.","summary":"Кое в България е скандал? Да го кажем така - кое е онова, което оживява за малко ленивото натежало тяло на родната публичност? В следния анализ Георги Господинов се спира именно на тези въпроси.","language":"bul"}
{"url":"https://www.dw.com/bg/%D0%BD%D0%BE%D0%B2%D0%B8%D1%8F%D1%82-%D1%81%D0%B2%D0%B5%D1%82%D0%BE%D0%B2%D0%B5%D0%BD-%D1%80%D0%B5%D0%B4-%D1%81%D0%B5-%D0%BE%D1%82%D0%BB%D0%B0%D0%B3%D0%B0/a-16703986","title":"Новият световен ред се отлага","date":null,"text":"Силно желание за независимост от Запада - с това ще запомним петата среща на върха на БРИКС, провела се тази седмица в Дърбан. Според петте страни, първата крачка към тази независимост е взетото решение за създаване на Обединена банка за развитие. Банката щяла да финансира главно инфраструктурни проекти и да бъде директна конкуренция на Световната банка, която през последните десетилетия доминираше в тази област. БРИКС обаче не успяха да се уговорят нито за седалището на банката, нито за финансирането й. Така че вероятно ще мине време докато този план се реализира.\n\nПовече успех участниците в Дърбан имаха с основаването на свой орган, който да тласне напред икономическото сътрудничество и партньорството в групата. Нарекоха този нов орган Икономически съвет и подредиха в него 25 стола за членовете му. Повдигнат беше и въпросът за създаването на общ валутен съюз, но на този етап проектът няма никакви шансове.\n\nСключени бяха множество двустранни и многостранни търговски споразумения и обсъдено положението в Сирия. Би било обаче преувеличено да говорим за сериозен дебат, защото знаем колко различни са позициите на петте от БРИКС по този въпрос - Русия и Китай са нещо като съюзници на Сирия, за разлика от Индия, Бразилия и Южна Африка. Тъй че няма защо да се чудим, че в декларацията им не се казва нищо повече от това, че трайното решение на сирийския проблем може да бъде постигнато само посредством диалог. Като цяло сред експертите се усеща разочарование от тази среща на върха.\n\nФинансовите министри на Бразилия и Китай подписват меморандум за разбирателство\n\nСтраните от БРИКС биват наричани и \"Клубът на еднаквите\". Разликите между тях обаче са всъщност повече от приликите. Така например Индия, Бразилия и Южна Африка са демократични страни, докато Китай, а и Русия - авторитарни. Т.е. говорим за две различни ценностни системи. Тук се вписват и вече споменатите различия по отношение на Сирия, както и фактът, че Индия иска постоянно място в Съвета за сигурност на ООН – нещо, което Китай е решен да предотврати. Погледнато икономически пък, Бразилия и Русия са много по-силно зависими от износа на суровини, Китай расте най-вече покрай износа на стоки, докато икономиката на Индия бележи ръст главно благодарение на вътрешния пазар.\n\nВсъщност единствените два показателя, по които тези пет страни си приличат напълно, са растящите им икономики и желанието им за нов световен ред.\n\nСамо един ръст не стига\n\nАпропо - нов световен ред. Това желание е особено ясно формулирано от Москва. В стратегически документ на Кремъл се казва, че световните властови центрове ще се разместят в полза на икономическите гиганти от БРИКС. Това обаче е по-скоро символика. Защото само икономическата сила на тези страни не е достатъчна, за да промени световния ред. Те би трябвало например да заемат позиции и по някои сериозни външнополитически въпроси, да се включат активно в решаването им.\n\nДомакинът на срещата Дърбан от птичи поглед\n\nТака че засега новият световен ред сякаш се отлага. Вярно, че в тези пет страни живее почти половината световно население и че в тях се произвежда една четвърт от световния брутен вътрешен продукт. Но истината е, че в икономическо, а и в политическо отношение, най-голямо влияние все още имат Европейският съюз и САЩ, както и Япония.\n\nВсички, които се надяват, че БРИКС ще се превърнат в алтернатива на доминирания от Запада днешен свят, нека не забравят огромната бедност сред населението им. А и още: високата престъпност в Бразилия, авторитарния режим в Китай, потъпкването на демокрацията и свободата в Русия, както и нестабилността и обратния апартейд в Южна Африка.\n\nПо интернет-форумите често се шири наивност по темата, но на този етап хората със здрав разум не биха искали тези страни да определят световния ред.\n\n(Съвместна публикация с предаването \"Светът е седем\" на БНТ)\n\nАвтор: Мария Илчева/Редактор: Александър Андреев\n\nСъвместно с предаването \"Светът е седем\" на БНТ","summary":"Те са много, те са силни и много амбицирани да започнат да определят световния ред. Те са БРИКС - Бразилия, Русия, Индия, Китай и Южна Африка. Само икономическата им мощ обаче не е достатъчна. Трябва още.","language":"bul"}
{"url":"https://www.dnevnik.bg/bulgaria/2009/12/20/833392_dujd_i_sniag_zatrudniavat_dvijenieto_v_stranata/","title":"Дъжд и сняг затрудняват движението в страната","date":null,"text":"Валежите от дъжд и сняг из цялата страна предизвикаха свлачиха и създадоха затруднения в придвижването по пътищата и електроснабдяването, сочат данните на \"Гражданска защита\" и пътната агенция.\n\nЗатворени за движение на тежкотоварни автомобили с ремаркета и полуремакета са пътищата Каолиново- Нови Пазар и Каолиново-Шумен, съобщи Агенция \"Пътна инфраструктура\".\n\nЗатворени за движение на всички превозни средства са Дюлинският проход, както и Проходът на Републиката.\n\nСилни дъждове имаше през деня във Варна и Бургас.\n\nЗемна маса и паднало дърво препречват движението по пътя Варна-Каменар и той е непроходим, съобщи началникът на местната \"Гражданска защита\" Купен Пашов.\n\nПо думите му причината за инцидента е обилният валеж от дъжд в района. Свлечената пръст е около шест кубически метра, очаква се до няколко часа пътят отново да бъде отворен.\n\nПътят Варна-Бургас през Обзор, който беше блокиран по-рано днес, вече е отворен, съобщиначалникът на Областната дирекция \"Гражданска защита\" Владимир Иванов. Той предупреди, че и в двете посоки има паднали клони и дървета, които затрудняват движението и призова да се избягва пътуването оттам.\n\nЕкипи на \"Гражданска защита\" отводняват къщи в няколко селища в Бургаско. Заради обилните дъждове най-сериозно е положението в селата Разбойна, Равнец, Лозенец, Кликач, съобщи началникът на службата Йордан Лозев.\n\nВ тези райони има десетки наводнени домове и дворни места.\n\nБез електричество в Бургас са квартал \"Възраждане\" и комплексите \"Славейков\" и \"Братя Миладинови\". Има и отделни къщи и улици, които също са без захранване. Причина за това са наводнения в пет от трафопостовете, собственост на EVN, съобщиха от дружеството, цитирани от БТА.\n\nВ Ямбол дъждът наводни части от пътя за Сливен, както и и две кръстовища в града. От сутринта се работи са отводняването им, а движението на автомобили е отклонено по обиколни улици. Няма опасност от преливане на река Тунджа и на нейните притоци в областта, казаха от \"Гражданска защита\".\n\nОт тази сутрин е въведена забрана за движение на тежкотоварни автомобили по пътя Русе-Бяла, съобщиха от Областното пътно управление. Призори в района бе дъждовно при отрицателни температури, а след обяд вали сняг. Основните пътища в Русенска област обаче са проходими за леки автомобили, като настилките са частично заснежени и заледени, почистват се и се обработват с пясък, уточняват от пътното управление.\n\nПетнайсет села в Силистренската, Ситовската, Главинишката и Тутраканската община са без електричество, информираха от Оперативния комуникационно-информационен център в Силистра.Ако до два часа в ситовската община електроснабдяването не бъде възстановено, няма да има и вода.\n\nПериодични прекъсвания на електрическия ток има и в Дуловската община.\n\nСредно с около 30 минути е закъснението в полетите на летище \"София\", сочи информация от сайта на аерогарата.\n\nЗначително по-голямо е закъснението при заминаващите полети, отколкото при пристигащите. Пътниците от София за Берлин са чакали 2 часа и 34 минути, за София-Лондон - 2 часа и 27минути, а за полета София-Копенхаген - 2 часа и 21 минути.\n\nПри пристигащите полети най-голямо закъснение към момента има при дестинацията Барселона-София - 1 час и 52 минути. Закъснение от 1 час и 12 минути има и по линиятаЛондон-София. Полетите от Букурещ и Прага са закъснели с по 55 минути, от Франкфурт - с 45 минути, а от Париж - с 40 минути.","summary":"Валежите от дъжд и сняг из цялата страна предизвикаха свлачиха  и създадоха затруднения в придвижването по пътищата и електроснабдяването, сочат данните на \"Гражданска защита\" и пътната агенция.Затворени за движение на тежкотоварни автомобили с ремаркета и полуремакета са пътищата Каолиново- Нови Пазар и Каолиново-Шумен, съобщи Агенция \"Пътна инфраструктура\".","language":"bul"}
{"url":"https://www.dw.com/bg/%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D0%BF%D1%8A%D1%80%D0%B2%D0%B8%D1%8F-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB/a-14770714","title":"Историята на първия автомобил","date":null,"text":"Годината е 1869-та. Един ден, пътувайки с файтон заедно с бъдещата си съпруга Берта, германският инженер Карл Бенц й обещава, че до няколко години човечеството вече няма да има нужда от коне и файтони. По онова време една доста утопична мисъл. И доста мъглява. Тогава Бенц фантазира за локомотиви без релси, които свободно се движат по пътищата и поляните. Бил ли е германският изобретател с всичкия си, изричайки подобна утопична мисъл във време, когато нито една машина не е била по-силна от коня, и когато никой не е могъл да си представи файтон без впрегнато животно отпред?\n\nВъв времето на индустриализацията парните машини са на мода. Но мястото на тези тежащи тонове метални чудовища, бълващи огън, все пак е било във фабриките и върху релсите. И никой не е могъл да си ги представи между хората на пътя. Точно обратното - тогава много хора са изпитвали страх от техническата революция.\n\n\"Ако бяхте попитали хората какво си пожелават, те щяха да отговорят - по-бързи коне\", бе казал Хенри Форд, който през 1913 година въвежда в автомобилните си фабрики поточната лента. Именно новата работна среда, която Чарли Чаплин пародира във филма си \"Модерни времена\" от 1936 година, прави автомобила по-достъпен за хората. Днес знаем, че пионери като Хенри Форд и Карл Бенц проправят пътя към днешното \"подвижно\" общество.\n\nЗа 125-годишната история на автомобила в света са произведени общо 2.4 милиарда бройки от него. Бързото му разпространение променя живота на хората и скъсява разстоянията между градовете и страните по света. До края на 19-ти век хората почти не са напускали родното си място. С помощта на автомобила обаче те започват да опознават света. И никак не е чудно, че защитената с патент моторна кола на Карл Бенц е обявена за най-важното техническо изобретение, открило пътя към 20-ти век.\n\nИсторията на първия автомобил обаче не е безоблачна. Докато Карл Бенц работи върху изобретението си, съпругата му Берта е принудена да продаде и последното си бижу, за да спаси семейството си от глад. За капак полицията забранява на Бенц да шофира. Тогава съпругата му Берта се качва на моторната триколка, конструирана от съпруга й, и заедно с двамата си големи синове тръгва да обикаля Германия, за да възвести раждането на съвременния автомобил.\n\nТогава тримата изминават разстоянието от 106 километра от Манхайм до Пфорцхайм. При изкачвания те често слизали, за да бутат, тъй като моторът на първата кола бил слабичък.\n\n1887 г.: Карл Бенц зад волана на ''рожбата'' си\n\nИзпитанията продължавали и при спусканията - единственото предно колело, което в триколката на Карл Бенц било доста нестабилно, буквално треперело от скоростта, а несъвършената ръчна спирачка едва успявала да удържи тежащата 360 кг. моторна кола при спусканията. На път за вкъщи Берта помолила един обущар да облицова с кожа износените спирачни дискове. И така изобретила спирачните накладки.\n\nПо онова време автомобилната треска още не била обхванала света - тогава все още е нямало истински пътища между населените места, нито знаци и указателни табели. Бензиностанциите още не били изобретени, а бензинът се продавал в аптеките, най-напред като средство за почистване.\n\nДве години преди Карл Бенц да конструира първата кола, друг германски изобретател - Николаус Аугуст Ото - открива 4-тактовия двигател. В него горивната смес се възпламенява на електрически принцип, което прави възможно използваният дотогава газ за гориво да бъде заменен с доста по-лесния за транспортиране бензин.","summary":"Звучи кичозно, но е факт: автомобилът промени света завинаги. Пра-родителят на съвременния автомобил се появява в Германия преди 125 години. Негов \"баща\" е германският изобретател Карл Бенц. Как започва всичко?","language":"bul"}
{"url":"https://www.dw.com/bg/%D1%82%D1%80%D0%B0%D0%B4%D0%B8%D1%86%D0%B8%D1%8F%D1%82%D0%B0-%D0%BD%D0%B0-%D1%82%D0%B8%D1%82%D0%BE/a-16871554","title":"Традицията на Тито","date":null,"text":"През 1963-та бивша Югославия одобрява проект за нова конституция, която провъзгласи Йосип Броз Тито за пожизнен президент. Всъщност бившият водач на партизанската съпротива срещу германската окупация управлява като диктатор още преди това - от 1945-та година. По онова време той е ставал четири пъти министър-председател или президент, без да има алтернативни кандидатури. Избирането му е било чист ритуал, но тогава Тито още не е искал да се откаже от него.\n\nСъщо както други диктатори по света, явно и той е чувствал нуждата от псевдо-демократична легитимация. Макар че едва ли е имало някой, който да взима насериозно официално обявените изборни резултати, според които той е печелил с по 95% или дори с 98% от гласовете. Това се променя в началото на 1960-те години, когато Югославия успешно се разделя не само със сталинизма и Варшавския договор, но и печели ново уважение като държава-основателка на групата на необвързаните страни. В този момент Тито очевидно вече е решил, че не се нуждае от повече ритуални потвърждения на своите властови позиции.\n\nТито управлява като диктатор всъщност още от 1945\n\nПо примера на югославския диктатор\n\nТака през 1963 с новата юголсавска конституция се стига до \"кодифицирането на титовизма\". Тогава типично за конституцията на една комунистическа диктатура бе това, че от една страна тя \"гарантира\" най-важните граждански права и свободи (като свободата на печата, събиранията и вероизповеданията), но от друга страна не разрешава на гражданите да ги ползват, за да не се променя социалистическата структура на държавата. В това отношение тогавашната югославска конституция си прилича твърде много с втората конституция на бившата ГДР, която също бетонира \"ръководната роля на партията\". За разлика от Тито обаче Валтер Улбрихт и Ерих Хонекер все още не са имали самочувствието да се обявят за пожизнени държавни ръководители.\n\nЮгославският диктатор се превръща обаче в образец за мнозина други властници в Третия свят. Така например през 1971 Жан-Клод Дювалие става пожизнен президент на Хаити, през 1972 същото се случва с Жан-Бедел Бокаса в централноафриканската Република, а през 1976 Иди Амин става пожизнен президент на Уганда.\n\nСлед смъртта на Тито през 1980, титлата \"пожизнен президент\" малко излиза от мода. След падането на комунистическите режими в Източна Европа, повечето авторитарно управляващи предпочитат отвреме навреме да получават формално потвърждение за властта си от \"послушни\" парламенти или пък на манипулирани избори без алтернативен кандидат.\n\nПутин бе тъй развълнуван от новината за победата си на изборите през 2012-та, че дори се разплака\n\nВ различните държави, възникнали след разпадането на СССР, тази система се е утвърдила от близо две десетилетия насам. От 1991 начело на Казахстан стои Нурсултан Назърбаев, в Узбекистан също от 1991 насам управлява Ислам Каримов, а в Беларус от 1994 несменяем е Александър Лукашенко. Според наблюдатели, изборите и референдумите, провеждани в тези държави, редовно се манипулират.\n\nИ в Русия се случва нещо подобно - с една малка разлика: след като завърши своя втори мандат през 2008 година и според конституцията нямаше право да бъде преизбиран, Владимир Путин просто смени поста си с премиерския, а на президентския назначи своя довереник Дмитрий Медведев. През 2012 обаче, когато мандатът на Медведев изтече, двамата отново си смениха постовете. А какво ли ще се случи през 2018, когато третият му президентски мандат изтече? Критиците му в Русия, а и чуждестранните наблюдатели смятат, че не е изключено той да продължи да управлява до 2024, а и след това.\n\nАГ, ДПА, ВО, ФК, Б. Узунова/Редактор: М. Илчева","summary":"Защо да има избори, щом победителят е ясен предварително? Някои просто се отказват от тях. Преди 50 години например в бивша Югославия Тито бе провъзгласен за пожизнен президент. И днес това вдъхновява мнозина.","language":"bul"}
{"url":"https://www.dnevnik.bg/bulgaria/2013/12/11/2201299_ataka_obsujdali_v_kuba_izbiratelnata_sistema_i/","title":"\"Атака\" обсъждали в Куба избирателната система и по-здрави връзки, Миков не знаел","date":null,"text":"Снимките, изпратени до медиите, на които се вижда Волен Сидеров на плажа\n\nПо време на официалната си визита в Куба депутатите от \"Атака\" са се запознали в детайли с избирателната система в страната, а освен това са изразили желание да разширят връзките между парламентите на двете страни.\n\nТова става известно от съобщение, публикувано на сайта на кубинския парламент, за срещата на делегацията с Йоланда Ферер Гомес, председател на Комисията за международни отношения.\n\nЗа пътуването на представители на \"Атака\" в Куба се разбра вчера от разпратени до медиите снимки на лидера на партията Волен Сидеров по бански на плажа Варадеро. По-късно депутатът Деница Гаджева, също участник в пътуването, обясни, че става дума за официална партийна визита, по време на която са осъществени важни политически контакти.\n\nВ същото време в София председателят на Народното събрание Михаил Миков заяви, че не е уведомяван за пътуването на депутатите, които отсъстваха от дебатите по второто четене на държавния бюджет за 2014г. Сидеров така и не коментира пътуването си до Куба, а от тази вечер отново е извън страната, тъй като е част от водената от Миков делегация в Китай.\n\n© Дневник Скрийншот от съобщението на сайта на кубинския парламент Избирателна система и антитерористи\n\nСкрийншот от съобщението на сайта на кубинския парламент\n\nСпоред съобщението на сайта на кубинския парламент на срещата си с Йоланда Ферер Гомес българските законодатели \"демонстрираха желание да разширят връзките между двата парламента и потвърдиха ролята, която играе Куба в Латинска Америка\".\n\nОт своя страна Ферер Гомес им предложила \"богата информация за избирателната система в Куба, функционирането на парламента и напредъка в обновяването на икономическия модел на острова\".\n\n\"Депутатът Волен Сидеров представи на председателя на комисията текста на декларация на партията, представена и пред българския парламент, в която се настоява за незабавно освобождаване на четиримата кубински антитерористи, които са несправедливо затворени от повече от 15 години в САЩ. Този жест беше приет с благодарност от кубинска страна\", се посочва в съобщението. (Става дума за т.нар. Кубинска петорка - Антонио Гереро, Фернандо Гонсалес, Херардо Ернандес, Рамон Лабанино, Рене Гонсалес. Те са арестувани през 1998 г. в Маями като агенти на Хавана, внедрени в настроената срещу Кастро емиграция в САЩ, и са осъдени. Куба твърди, че са невинни и не са шпионирали, а са пазели родината си от терористи - бел. ред.)\n\nМиков: И други пътуват, а пък не ме уведомяват\n\n\"Не си спомням да са ми давали официално заявление за пътуване. Не съм и правил проверка, за да мога да отговоря с точност. Получавам много заявления\" - така председателят на парламента Михаил миков отговори днес на въпрос дали е знаел за визитата на парламентарната делегация на \"Атака\" в Куба.\n\nТой допълни, че всяка парламентарна група е в правото си да прави контакти, в това число и международни. \"Видях тези дни, че друг лидер беше в Израел (водачът на ГЕРБ Бойко Борисов - бел. ред.), пък никой нищо не ми е съобщавал\", коментира председателят на парламента, цитиран от агенция \"Фокус\".\n\nСидеров отново замина - този път в Китай\n\nЛидерът на \"Атака\" не коментира пътуването си до Куба и снимките на плажа. Отговорите на журналистическите въпроси днес бяха поверени на Деница Гаджева и колегата й Илиан Тодоров.\n\nСамият Сидеров от днес отново не е в България. Той е член на официалната парламентарна делегация, водена от Михаил Миков, която тази вечер заминава за Китай. В групата влизат още шефът на парламентарната транспортна комисия Камен Костадинов, зам.-председателите на комисиите по отбрана - Борислав Гуцанов, и по енергетика - Мустафа Карадайъ, министърът на транспорта Данаил Папазов и представители на бизнеса.","summary":"Лидерът на \"Атака\" не коментира пътуването си до Куба и снимките на плажа. Сидеров от днес отново не е в България. Той е член на официалната парламентарна делегация, водена от Михаил Миков, която тази вечер заминава за Китай.","language":"bul"}
{"url":"https://www.dw.com/bg/%D0%BD%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5-%D0%B7%D0%B0%D0%BF%D0%B0%D0%B4%D1%8A%D1%82-%D1%8F%D0%B2%D0%BD%D0%BE-%D1%81%D0%B5-%D0%B8%D0%BD%D1%82%D0%B5%D1%80%D0%B5%D1%81%D1%83%D0%B2%D0%B0-%D1%81%D0%B0%D0%BC%D0%BE-%D0%BE%D1%82-%D0%B5%D0%B4%D0%BD%D0%BE/a-48549645","title":"На Балканите: Западът явно се интересува само от едно","date":null,"text":"Стабилност и пак стабилност - в името на този фактор страни като Германия и Франция имат намерение да отделят вече по-голямо внимание на държавите от Западните Балкани. Тъкмо стабилността е и общият знаменател в иначе твърде различната политика на Берлин и Париж по отношение на шестте страни от Западните Балкани. Този факт издава един реалистичен подход, който поставя акцент върху европейския интерес към региона, без да буди празни очаквания и надежди.\n\nОще в самото начало на Конференцията за Западните Балкани в Берлин Ангела Меркел и Еманюел Макрон открито заявиха за какво НЯМА да става дума на неформалната среща: нито за европейската перспектива на въпросните държави, нито за някакво натрапено отвън решение на конфликта между Белград и Прищина. Ясно беше казано и ЗА какво ще се говори: за сигурността, борбата срещу контрабандата на оръжия, тероризма, нелегалната миграция и организираната престъпност. Това са и приоритетните интереси на Запада, свързани с региона.\n\nСимптоматично бе, че на конференцията не стана дума за спазването на човешките права, свободата на мненията и плурализма. Ако човек се вгледа в тази нова и прагматична политика спрямо Западните Балкани, не бива да се чуди, че все по-авторитарно управляващите премиери и президенти на страните от Западните Балкани все по-малко се интересуват от спазването на демократичните и правови изисквания на ЕС. Те са разбрали, че докато поддържат стабилност, осуетяват бежанските потоци и задушават екстремизма, не могат да очакват сериозни критики. Не напразно се роди вече и думичката „стабилократи“.\n\nС историческото помирение между Гърция и Северна Македония през миналата година, бе постигнат важен пробив по отношение на стабилността в региона. Северна Македония вече стана член на НАТО, а сега предстои да бъде решен и последният конфликт с голям взривоопасен потенциал - този между Сърбия и Косово. Миналата година президентите на двете страни подготвиха с подкрепата на САЩ споразумение, което предизвика силна тревога в европейските столици.\n\nЗащото беше нарушено едно табу в европейската политика – говореше се за евентуална размяна на територии и преместване на държавни граници. Не без основание това разтревожи редица съседни страни, и особено в Босна и Херцеговина, чиято крехка държавна конструкция всеки момент може да бъде разклатена от нарушаването на етническото и политическо статукво. Парадоксът е, че същото това „замразено“ статукво не е истинска база за трайна стабилност – нито в Косово, нито в Босна. Там има нужда от много по-голям и решителен ангажимент на Европа!\n\nКой трябва да е истинският приоритет?\n\nПоставянето на приоритет върху стабилността създава общ елемент в политиката по отношение на Западните Балкани, а и я прави по-добре приета сред западните избиратели. В същото време би било късогледо да се залага само на този приоритет. Защото така желаната стабилност може да бъде гарантирана само от политически надеждни партньори. А единствената гаранция за надеждна политика на Западните Балкани са демократично избраните контролни органи и демократично легитимирани политици.\n\nОнези, които днес не взимат на сериозно върховенството на закона, утре могат да постъпят по същия начин и във външната политика. В този смисъл германските и френски политици не бива да си правят илюзии по отношение на \"силните мъже\" на Балканите. В наш собствен интерес е да наблюдаваме политиката в страните от Западните Балкани много внимателно и да не правим компромис с демокрацията в името на стабилността. А най-доброто средство за това все пак си остава даването на европейска перспектива, макар че точно този въпрос изобщо не бе обсъждан в Берлин. Стабилността и демокрацията в Европа са две неща, които са неделими.","summary":"Германия и Франция не бива да си правят илюзии по отношение на \"силните мъже\" на Балканите. Компромиси с демокрацията в името на стабилността не бива да се правят, твърди Аделхайд Файлке.","language":"bul"}
{"url":"https://www.dnevnik.bg/biznes/companii/2006/04/03/238881_alkatel_i_lusunt_se_obediniha/","title":"\"Алкател\" и \"Лусънт\" се обединиха","date":null,"text":"Френската \"Алкател\" подписа споразумение за сливане с американския сиконкурент \"Лусънт технолоджис\", което ще създаде базиран в Парижтелекомуникационен гигант под американско управление, пише в.\"Уолстрийт джърнъл\". Ръководният пост в новото дружество е поверен насегашния изпълнителен директор Патриция Русо, на която ще падне тежкатазадача да обедини двете култури в момент на интензивни промени виндустрията. Името на компанията все още не е уточнено. Сливането ще сеосъществи чрез размяна на акции.\n\nСъгласно подписаните договореностиакционерите на \"Лусънт\" ще получат 0.1952 от американските депозитарниразписки на \"Алкател\" за всяка своя акция. Така \"Алкател\" ще заплатиреално 13.4 млрд. долара за книжата на \"Лусънт\". Сделката оценявакнижата на \"Алкател\" на 3.01 долара за акция, което е малко подпазарната им стойност от затварянето на пазара в петък.\n\n\"Алкател\" щепритежава 60 на сто от новосъздаденото дружество. Комбиниранатакомпания ще има общи приходи от 25 млрд. долара, почти колкото сегашнияномер едно на пазара - \"Сиско\". Двете компании обаче ще имат еднакъвброй представители в управителния съвет. Те планират да съкратят около10 на сто от общия си брой служители, или около 8800 работни места,като съкращенията ще бъдат основно в САЩ, предава Ройтерс. Обединенотодружество ще има и по-голямо влияние при преговорите с клиентите, кактои по-голяма технологична база. Въпросът за новата \"Алкател - Лусънт\" емогат ли да създадат тази компания, като избегнат многото рискове околоинтеграцията, коментират от UBS. Конкуренцията става все по-ожесточенаи размерът наистина става от значение, заяви Русо.\n\nПазарът реагираположително на новината, като акциите на \"Алкател\" започнаха въввторник търговия с повишение от 6.5%, а тези на \"Лусънт\" увеличихастойността си с 3.6% на фондовата борса във Франкфурт.\n\nТранзакцията,която според анализатори ще даде ход на консолидация в сектора, идвапет години след като \"Алкател\" и \"Лусънт\" за пръв път започнахапреговори за евентуално обединение. Взаимоотношенията между дветекомпании се провалиха през 2001 г., след като американскиятпроизводител на телекомуникационно оборудване се изплаши да не бъдепогълнат от \"Алкател\".\n\nСделката ще даде на \"Алкател\" достатъчносилен партньор, заедно с който ще се пребори с растящите разходи и дасе стабилизира от загубите след спукването на интернет балона. Отръководствата и на двете компании смятат, че благодарение на операциятаще бъдат спестени 1.4 млрд. евро годишни разходи най-вече през първитедве години.\n\nКнижата на новата компания ще се търгуват на борсата вПариж. Двете дружества се надяват проектът за сливане да бъде одобренот съответните власти в срок от 6 до 12 месеца.\n\nОбщият оборот надвете компании за 2005 г. е близо 21 млрд. евро, а пазарната имкапитализация е 30 млрд. евро. Сливането е едно от трите най-големи всвета от една година насам, като обединението ще сложи край нанезависимостта на една от най-независимите американски компании.","summary":"Пазарът реагира положително на новината, като акциите на \"Алкател\" започнаха във вторник търговия с повишение от 6.5%, а тези на \"Лусънт\" увеличиха стойността си с 3.6% на фондовата борса във Франкфурт.\r\nТранзакцията, която според анализатори ще даде ход на консолидация в сектора, идва пет години след като \"Алкател\" и \"Лусънт\" за пръв път започнаха преговори за евентуално обединение. Взаимоотношенията между двете компании се провалиха през 2001 г., след като американският производител на телекомуникационно оборудване се изплаши да не бъде погълнат от \"Алкател\".","language":"bul"}
{"url":"https://bg.globalvoices.org/2014/03/3382","title":"Малоазийски самолет с 239 пътници на борд е изчезнал","date":null,"text":"Малоазийски авиолинии. Снимка на Фликър (CC лиценз)\n\nВ събота, 8-и март, новините по цял свят съобщиха, че самолет на Малоазийски авиолинии с полет до Китай е изчезнал. Полет МH370 от Куала Лумпур до Пекин губи контакт с диспечерите от кулата, с авиолинията и властите, който не могат да намерят самолета оттогава. Самолетът е превозвал 227 пътници и 12 души екипаж.\n\nСпоред вестник Гардиън, самолетът е загубил сигнал с радара във Виетнамското въздушно пространство.\n\nОттогава насам авиолинията няколко пъти публикува на страницата си във Фейсбук актуална информация за ситуацията, включително съобщение от Главния изпълнителен директор Ахмад Джаухари Иахиа:\n\nДълбоко съжаляваме, че изгубихме пълен контакт с полет МН370, излетял от Куала Лумпур в 00.41 ч. в посока Пекин.\n\nСамолетът по график трябваше да кацне на Международното летище на Пекин в 6.30 ч. сутринта местно време.\n\nКонтролната кула в Субанг съобщава, че е загубила контакт в 2.40 рано сутринта (местно малоазийско време) днес.\n\nПолетът МН370 е бил със самолет бойнг В777-200.\n\nНа самолета е имало 239 пасажери и екипаж – от които 227 пътници (включително 2 невръстни деца) и 12 членове на екипажа. Пътниците са били от 13 различни националности.\n\nМалоазийската авиолиния в момента работи с властите, който активизираха спасителният отряд, за да установят местоположението на самолета.\n\nНашият екип вече се свързва с роднини на пътниците и екипажа.”\n\nДруга публикация, направена от авиолинията, идентифицира пилота – капитан Захари Ахмад Шах, който има 18 365 летателни часа.\n\nВ Туитър, много хора изразяват своето притеснение и тревоги:\n\nЛетял съм с Малоазийските авиолинии много пъти, включително с техният 777-200 от Куала Лампур до Шанхай. Съчувствие в това тежко време.”\n\n— Peter McGinley (@PeterMcGinley) March 8, 2014\n\nИма сведения, че Малоазийският самолет е катастрофирал, но за сега няма официална информация.\n\nhttp://t.co/tE3HWmeNBt#BreakingNews — Christl Dabu (@ChristlJZDabu) March 8, 2014\n\nИзчезването на Малоазийския самолет е именно причината, поради която се ужасявам от летенето.\n\nJonathan Woelk (@jonathanwoelk) March 8, 2014\n\nСтискам палци самолетът на Малоазийските авиолинии да не е катастрофирал и 239-те пътника на борда на самолета са в безопасност.\n\nC0ll0R. (@F_ckOhioSt) March 8, 2014\n\nПотресаваща новина за авио-индустрията и тези на борда на самолета.\n\nББС новини – Малоазийски авиолинии губят връзка със самолет, летял за Пекин\n\nStephen Chimalo (@SChimalo) March 8, 2014\n\nИнцидентът провокира и ответ от Малоазийския министър-председател, Наджиб Разак, в Туитър:\n\nМоите положителни мисли и молитви към семействата на хората от полет МН370. Наредил съм да се вземат всички възможни мерки.\n\n— Mohd Najib Tun Razak (@NajibRazak) March 8, 2014\n\nРойтерс докладва, че самолетът е катастрофирал в морето на Южен Китай, но няма официална информация в момента на тази публикация.","summary":"Полет номер МН370 от Куала Лумпур до Пекин губи връзка с контролната кула, властите не могат да установят местоположението на самолета до сега. На борда е имало 239 пътници и екипаж.","language":"bul"}
{"url":"https://www.dnes.bg/politika/2013/04/11/upravlenieto-na-dyrjavata-ne-e-trenajor-che-da-se-uchish.185215","title":"Управлението на държавата не е тренажор, че да се учиш!","date":null,"text":"За социалната политика и доходите спориха партийни представители в предизборен дебат в сутрешния блок на Нова телевизия.\n\nСпоред Владислав Горанов от ГЕРБ, ако в краткосрочен план си позволим финансова дестабилизация с идеята, че така рязко могат да се повишат доходите през преразпределението на държавата, след това много бързо се стига до рязко обедняване на хората. По думите му финансовата дисциплина и „отпускането на коланите“ не се изключват взаимно.\n\nТой бе категоричен, че в последните години не е имало пренатягане на коланите, а просто усещането на хората било такова заради кризата. Според Горанов е време „да се формира едно устойчиво управление, което да гарантира спокойствие за хората, за да могат те с помощта на държавата да развият икономиката, така че да дойдат доходите”. Горанов заяви, че мерките за справяне с безработицата са в правилното използване на европейския социален фонд.\n\nВеселин Тодоров от „Движение България на гражданите” заяви, че проблемите от последните четири години са в начина на прилагане на мерките за социална защита, за повишаване на заетостта, за защита на младите хора и най-вече за насърчаване на раждаемостта.\n\n„Красивите обещания на ГЕРБ не се изпълняват”, коментира Тодоров и добави: „Не можем да обещаем вдигане на заплатите, но обещаваме подобряване на образователната система и инвестиране в смислени проекти, а не в кухи схеми, от които губим милиони”.\n\nОт своя страна представителят на “Атака” Димитър Димов запита „Докога ще ги затягаме тези колани?” Според него положението в страната е нетърпимо и по тази причина вдигането на доходите трябва да стане незабавно. „Ако „Атака” е на власт за шест месеца, ще намалим безработицата с 90%”, заяви той и допълни, че това ще стане чрез еврофондовете.\n\nДимов посочи, че на конференцията на ГЕРБ Борисов е обещал пенсиите и заплатите в България да останат най-ниски в цяла Европа и страната да бъде държава от Шестия свят. В отговор на обвинението Владислав Горанов заяви, че „Атака” не може да е тема на ГЕРБ.\n\nДрагомир Стойнев от БСП коментира, че управлението на държавата не е тренажор, там хората не могат да се учат как да управляват.\n\n„По време на управлението на ГЕРБ не сме имали нито финансова стабилност, нито устойчив икономически растеж. БСП предлага изход от ситуацията. Ние ще предложим конкретни мерки за стимулиране на бизнес климата, увеличаване на производството и постепенно подобряване на живота на хората”, заяви Стойнев.\n\nЛевицата предлага пакет от мерки, който да увеличи обезщетението за отглеждане на дете от 1 до 2 години, да се подпомагат учениците за първи клас, цялостно преразглеждане на пенсионната реформа, завръщане на швейцарското правило с аспект върху старите пенсии от преди реформата на Иван Костов и подпомагане при намирането на първа работа за младежите.\n\nСпоред Хасан Адемов от ДПС увеличаването на доходите ще дойде с подобряването на квалификацията на хората. Адемов заяви, че ако фискалната политика е благоразумна, при всички положения трябва да води до икономически растеж. Чудеса в социалната политика няма как да се случат, беше категоричен той. По думите му, за да се намали нивото на безработицата у нас, трябва да се стимулира бизнесът и да се освободи от партийния рекет.\n\nОт своя страна Радан Кънев от ДСБ подчерта, че монополите и мафията, бюрокрацията и много лошото управление и непрекъснато спадащото ниво на образованието са трите неща, които пречат на доходите и заетостта в България. По думите му проблемът е в монополите, които са не само в енергетиката, а във всяка област. Според него трябват антикорупционни и антимонополни мерки. „Младежката безработица я нямаше, защото нямаше картели и нивото на образованието беше по-високо”, каза Кънев.\n\nГЕРБ и „България на гражданите“ смятат да запазят плоския данък. „Ако дойдем на власт, ще съдим хора като Меглена Кунева”, заканиха се от „Атака”. Според тях плоският данък е антисоциална дейност и не е справедлив. „Предлагаме отпадане на плоския данък и въвеждане на прогресивния, за да има социална справедливост”, каза Димитър Димов.","summary":"Партиите в дебат за социални мерки и за доходите ни","language":"bul"}
{"url":"https://www.dw.com/bg/%D1%81%D0%BC%D1%8A%D1%80%D1%82%D0%BE%D0%BD%D0%BE%D1%81%D0%BD%D0%B8%D1%8F%D1%82-%D1%82%D0%B5%D0%BB%D0%B5%D1%84%D0%BE%D0%BD%D0%B5%D0%BD-%D0%BD%D0%BE%D0%BC%D0%B5%D1%80/a-5609806","title":"Смъртоносният телефонен номер","date":null,"text":"Най-често България се споменава във връзка с решението на мобилния оператор \"Мобилтел\" да спре от употреба номер 0888 888 888, след като последните му трима притежатели през последните 10 години - Владимир Грашнов, Константин Димитров-Косьо Самоковеца и сенчестият бизнесмен Константин Дишлиев - вече не са сред живите. Към темата проявяват интерес редица печатни и електронни издания, като британските Дейли телеграф и Файненшъл експрес, австрийският oe24.at, южноафриканските Индипендънт онлайн и iAfrica.com, вестниците Малайша сън, Арджентина стар и много други. Всички те отбелязват, че смъртта и на тримата бивши притежатели на въпросния телефонен номер е загърната в мистерия.\n\nНавсякъде в България гъмжи от ясновидци, лечители, гадатели\n\nМного чуждестранни издания, напр. германските Билд и Нахрихтен магацин, пишат за загубата на българската тенис-ракета Цветана Пиронкова в първия кръг от откритото първенство на Франция по тенис срещу завърналата се на корта белгийка Жустин Енен в два сета - 6:4, 6:3.\n\nС два икономически сюжета присъства България в днешния брой на австрийския Виртшафтсблат. Енергийният концерн ЕВН ще откупи дела на италианския ЕНЕЛ в \"Марица Изток-3\", който държи 73 процента от електроцентралата с мощност 908 мегавата. От друга публикация в същото издание пък научаваме, че австийската верига магазини за хранителни стоки \"Spar\" е заинтересована от сключване на споразумение за стратегическо партньорство със сръбската \"Delta Maxi\", която в България притежава веригата от супермаркети \"Пикадили\".\n\nПорталът prport.net информира за посещение на делегация от германския град Кайзерслаутерн в Плевен. Поводът е празникът на Плевен, който традиционно бива честван през май. Медиите съобщават и за още едно посещение - този път на делегация на БЧК в австрийската провинция Щайермарк. Посещението е по програма за обмен на опит, а делегация на Австрийския червен кръст ще върне визитата през септември. По този повод вестник Клайне Цайтунг посочва, че БЧК е много силен и с богат опит в областта - оказване на здравна помощ и предоставяне на редица социални услуги.\n\nАгенция ДПА тиражира новината за задържания служител на българското образователно министерство заради появилата се в интернет тема на зрелостен изпит в България ден преди самата матура. В друга публикация ДПА разказва за бума, на който в момента в България се радва ясновидството. Агенцията помества репортаж, който ни пренася на площада пред столичния хотел Шератон, където ясновидки приканват минувачите да им предскажат бъдещето. Но и по кабелните телевизии, във вестниците и в интернет-пространството гъмжи от всякакви предсказателки, гадателки, лечителки или биоенергийни терапевтки, които знаят добре, че особено по време на криза има много хляб за тях.\n\nМиро - с шанс за финала?\n\nГръцкият вестник Катимерини информира за задържано вчера на остров Крит българско 15-годишно момиче, за което се предполага, че е било принуждавано от собствените си родители да проституира. Полицията издирва бащата на момичето, както и 26-годишния й братовчед, който е посредничил на семейството да се премести от България на остров Крит.\n\nНемалко чуждестранни издания следят новините около предстоящия конкурс на Евровизия и в тази връзка посочват, че българската песен ще се състезава утре във втория полуфинален конкурс заедно с представителите на още 16 страни, които ще си оспорват първите 10 места, даващи им право на участие във финала тази събота, посочва агенция АПА.","summary":"Множество чуждестранни издания проявяват интерес към новината, че в България е спрян от употреба мистериозният телефонен номер 0888 888 888. Бумът на ясновидството е другият сюжет с български адрес в чуждите медии днес.","language":"bul"}
{"url":"https://www.dnevnik.bg/bulgaria/2010/01/25/847275_koleti_ot_es_do_sofiia_veche_shte_se_poluchavat_na/","title":"Колети от ЕС до София вече ще се получават на домашния адрес","date":null,"text":"Гражданите на София, които очакват колет от чужбина, вече ще се обслужват на едно гише.\n\nПратките от държави - членки на ЕС, до София вече няма да се представят през митническите служби, както досега, а ще се приемат от получателите им в районните пощи или на адресите им. Така за тази услуга вече няма да се плаща такса от 4 лв., каквато досега се събираше от \"Български пощи\". Това стана ясно при представянето на пилотния проект за обслужване на едно гише на входящи международни колетни пратки в София.\n\nПроцедурата беше наблюдавана в сградата на столичната митница на \"Веслец\" 84 от главния изпълнителен директор на \"Български пощи\" Милен Керемедчиев и директора на Агенция \"Митници\" Ваньо Танов. Проектът се въвежда първо в София, тъй като там се обработват 60% от входящите международни колетни пратки.\n\nНа едно гише вече ще се обслужват пратки от юридическо до юридическо или от юридическо до физическо лице, които съдържат стоки на обща стойност над 30 лв. до левовата равностойност на 150 евро, за които се начислява ДДС. В този случай досегашната процедура значително се опростява, като вече не се изисква EORI номер и начисляването на ДДС се оформя с квитанция за внос на пощенски пратки, без да присъства получателят.\n\nОсвен това от днес клиентите вече ще бъдат уведомявани с нов вид известие, което съдържа повече информация за входящите колети (вид на пратката; тегло; суми, които се дължат за ДДС, или цена за предоставена пощенска услуга; страна, от която идва). \"Български пощи\" ще доставят на клиентите си и писмо-покана за всички необходими документи, които получателят трябва да предостави на митническите органи за освобождаване на съответната пратка.\n\nЗа пратки от трети страни, за които се дължат вносни сборове и ДДС, остава изискването за подаване на митническа декларация и за притежаване на EORI номер от получателя. Както и досега, клиентите имат възможност да се регистрират с постоянен EORI номер, който да използват многократно. Попълването на митническата декларация може да стане собственоръчно от клиента или от \"Български пощи\", или друг митнически агент срещу съответното заплащане. Когато клиентът разполага с EORI номер и попълни митническата си декларация сам или използва услугите на \"Български пощи\", освобождаването на пратки, за които се дължат вносни сборове и ДДС, на пратките ще става на едно гише.\n\nДиректно до пощенските станции в София-област ще се доставят пратки, съдържащи стоки на обща стойност не повече от 30 лв. в рамките на разрешения безмитен внос, които са освободени от вносни сборове и ДДС, а също и колети от граждани до други граждани или т.нар. подаръци, които съдържат стоки до левовата равностойност на 45 евро, които също са освободени от вносни сборове и ДДС. В тези два случая клиентите от София ще получават пратките си на едно гише на ул. \"Веслец\".\n\nПилотният проект е първа стъпка към изграждането на Национален център за специализирана обработка на международни входящи пратки.","summary":"Освен това от днес клиентите вече ще бъдат уведомявани с нов вид известие, което съдържа повече информация за входящите колети.","language":"bul"}
{"url":"https://www.dw.com/bg/%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-%D0%BF%D0%BE%D0%B1%D0%B5%D1%81%D0%BD%D0%B5%D0%BB%D0%B8%D1%82%D0%B5-%D1%87%D0%BE%D0%B2%D0%B5%D1%87%D0%B5%D1%82%D0%B0/a-15484867","title":"Смъртта на побеснелите човечета","date":null,"text":"Тиранинът бяга от настъпващите бунтовници. \"Кон! Кон! Мойто царство за един кон\"! - крещи в отчаянието си Ричард ІІІ. Само че той няма повече царство и не получава кон. Малко по-късно водачът на бунтовниците оповестява: \"Кръволокът е мъртъв\".\n\nПоследните мигове на Кадафи напомнят на тази сцена от Шекспир. Накрая той би дал цяла Либия за една Тойота, за да избяга от родния си град Сирт, само че Либия не е вече негова. Всемогъщият доскоро тиранин е открит в една канализационна тръба и брутално ликвидиран. Шекспир знае какъв е краят на деспотите.\n\nБенито Мусолини и любовницата му са разстреляни от партизаните, а сетне провесени с главата надолу от стрехата на една бензиностанция в Милано; Николае и Елена Чаушеску, заловена също по време на бягство, са осъдени на бърза ръка на смърт и веднага след това очистени, а зловещият филм за края им дълго време забавлява кибиците в румънските кръчми; Саддам Хюсеин бе измъкнат от една дупка в земята край Тикрит.\n\nМного не се е променило от времето на Ричард ІІІ и Макбет. Онова, което ни липсва обаче, е погледът на един Шекспир върху тези хора. Не става дума за състрадание; нима те са били състрадателни към жертвите си? Жалко, че Мусолини, Чаушеску и Кадафи не бяха изправени пред един обективен съд както Саддам Хюсеин. Не защото не са заслужили смъртта си, а за да бъдат публично конфронтирани с престъпленията си, както стана с нацистките големци в Нюрнберг или с Адолф Айхман в Ерусалим.\n\nШекспир също не проявява състрадание към своите злодеи. Но ги показва в цялото им зловещо величие. Той самият е великан, който придава на историята им ранга на трагедия.\n\nМоже би Хитлер и компания са ни развалили окончателно. Всички тези побеснели човечета ни се струват впоследствие така смехотворни, така банални, както констатира германската мислителка Хана Аренд, когато вижда Айхман в Ерусалим, че единствено комедията - човек се сеща неизбежно за \"Великият диктатор\" на Чаплин - изглежда подходяща за тях. Опитът да бъдат взети насериозно като хора, например във филма \"Крахът на Третия райх\", се възприема неволно комично.\n\nЕдва с терористите от \"Фракция Червена армия\" германските злодеи придобиват онова човешко измерение, което Шилер приписва на своя \"Фиеско\". Тази пиеса за един революционер, който мутира в диктатор, се чете като коментар върху живота на цяло поколение арабски лидери - Насър, Бумедиен, Саддам, Арафат, Кадафи.\n\nДа разбереш всичко не означава да простиш всичко. Само че диктаторите надхвърлят способността ни за разбиране. Както признава и Шилер, невъзможно е да се пробудят симпатии за неговия герой Фиеско. Може би тук може да помогне само Холивуд.","summary":"Става ли Кадафи за герой на Шекспир? Не напомня ли неговият край за смъртта на Ричард ІІІ? Който иска да разбере възхода и падението на Муамар Кадафи, би трябвало да чете Шекспир и Шилер. Или да чака версията на Холивуд.","language":"bul"}
{"url":"https://www.dnes.bg/obshtestvo/2017/11/20/nepotyrsena-otchaiana-bylgarkata-postradala-pri-ada-v-sarafovo.359837","title":"Непотърсена, отчаяна... българката, пострадала при ада в Сарафово","date":null,"text":"Пет години вече никой не ме потърси, никой не попита как съм. Обикалям по следствени и съдбени зали да давам показания. Такъв е животът на екскурзоводката Данка Иванова, която е ранена при атентата на летище Сарафово през 2012 г. Сега тя само се надява делото да приклюи възможно най-скоро.\n\nДълго време след атентата на Летище Бургас на 18 юли, 2012 г., дори не се знае, че сред ранените израелци има и българка.\n\nДанка Иванова, която е от вътрешността на страната, е била екскурзовод на изралеската група. Била е на един метър от другата страна на автобуса, когато бомбата е взривена. Но буквално минути преди бомбата да избухне се е намирала точно до багажното отделение, където атентаторът се опитвал да натъпче раницата с бомбата.\n\nВследствие на взрива получава звуково-проводна глухота, разкъсни рани по цялото тяло и проектил в крака, пише \"24 часа\".\n\nВъзстановява се бавно и мъчително от травмите и преживения шок. Нейният граждански иск по делото е сред най-скромните - едва 100 000 лв., на фона на десетките хиляди евро, които някои от ранените израелски граждани предявяват.\n\nГражданските искове по това дело са рекордни - над 200 млн.лв. от 42 близки на загиналите и от ранените при атентата. Те ще трябва да бъдат платени от двамата обвиняеми Мелиад Фарах и Хасан Ел Хадж Хасан, които са в неизвестност и се издирват.\n\nНа заседанието от 20 септември т.г. съдът отхвърли искането на пострадалите израелски граждани военното крило на \"Хизбула\" да бъде граждански ответник по делото и то да плаща кръвнината.\n\n\"След като прегледах всички материали ми стана ясно, че Хизбула няма нищо общо. Това бе едно политическо изявление, но по делото няма нито едно доказателство в тази посока\", коментира бургаският адвокат Радослав Николов, служебен защитник на единия от подсъдимите - ливанецът с канадски паспорт Хасан Ел Хадж Хасан.\n\nСпоред адвокат Николов срещу Хасан Хасан няма преки доказателсва, а само косвени, свързани с движението му в България и с изработването на документи на атентатора.\n\n\"Засега това е моето менние, но е минала само фазата на досъдебното производство. Има все още време да бъдат събрани достатъчно доказателства за осъждане на подзащитния ми. Към оммента обаче няма преки доказателства, че Хасан Хасан има пряко участие\", казва адвокат Николов.\n\nНа 19 декември предстои разпоредително заседание по делото, което предхожда съденото следствие. То е свързано с измененията в НПК, влезли в сила от ноември.\n\n\"Оптимист съм, считам, че след разпоредителното заседание ще бъде даден ход на съдебното следствие\", коментира Радослав Николов.\n\nСамо обвинителният акт е 100 страници, по делото са са разпитани 169 свидетели, изпратени са 22 международни поръчки за правна помощ до 13 държави.Една от най-важните за сглобяване на пъзела около взрива се оказва т.нар. ситуационна експертиза, извършена в САЩ. Тя представлява 3D модел на мястото, на което избухва бомбата, и показва позицията на всеки един от израелските туристи, които е трябвало да отпътуват за Слънчев бряг, както и това на терориста.\n\nЕдна от най-важните за сглобяване на пъзела около взрива се оказва т.нар. ситуационна експертиза, извършена от експерти в САЩ. Тя представлява 3D модел на мястото, на което избухва бомбата, и показва позицията на всеки един от израелските туристи, които е трябвало да отпътуват за Слънчев бряг, както и това на терориста.","summary":"Данка Иванова се надява делото да приключи възможно най-скоро","language":"bul"}
{"url":"https://www.dw.com/bg/%D0%B4%D0%B2%D0%B0%D1%82%D0%B0-%D1%81%D0%B2%D1%8F%D1%82%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F/a-16426581","title":"Двата свята на България","date":null,"text":"„Пак сме шампиони по бедност” - из новините на в. “Стандарт”\n\nНаближаващите празници с всичките им разноцветни отблясъци по особен начин “осветяват” разтворената социална ножица в България. И ако човек се взре по-внимателно, ще остане с усещането, че а-ха и нитът, който я държи, ще изхвръкне.\n\nКонтрастите са не само в медийните образи, макар там да са най-ярки, защото са запечатани: стихията от напиращи да пазаруват в нов софийски мол, разположен в средоточието на квартали, обитавани от заможните ни сънародници, и стихията от страхове в родопското село Дряново, където вилнее мечка стръвница, изяла вече доста добитък. По свечеряване тя буквално “зазижда” хората в домовете им. Контрастите са и в цифрите, обобщени от Евростат така: “Българите са най-застрашеният от бедност и социална изолация народ в ЕС”.\n\nАко допуснем, че медийните и статистическите реалности могат да бъдат деформирани по една или друга причина, тогава ни остава да се взрем в конкретния живот. Там контрастите са още по-оголени и толкова видими, че заприличват на метафори: на площад “Журналист”, да речем, има цяла клошарска колония, която при по-хубаво време се разполага в градинката. Самата градинка пък е заобиколена от свръхлуксозни возила, сякаш е под обсадата им. Тези противоположни “светове” подсказват, дори подчертават, че държавната политика в продължение на години предпоставя не само възникването им, но и разгръщането им в несъвместимост. Богатите стават все по-богати, а бедните - все по-бедни.\n\nТрохи за едните, хайвер за другите\n\nТази, уви, трагична в своята баналност констатация става все по-константна и изглежда непреодолима тъкмо сега, в навечерието на празниците и предстоящите избори. Бонусите за чиновници от държавни комисии отново разбуниха духовете и несъмнено ще влязат в челен сблъсък с допълнителните възнаграждания, очаквани от други съсловия. И понеже, образно казано, всички седим около обща трапеза, трохите за едни ще изглеждат цинично, сравнени с хайвера за други. Но отделно от контрастите, характерни за упражняващите държавна работа, са контрастите между облагодетелстваните по различни принадлежности и критерии българи и останалите, оставени сякаш сами на себе си.\n\nТук ще се върна на моловете и мечките, за да не звучи отвлечено: в ресторант на бургаския мол “Галерия” се сбиват две групи млади и самодоволни хора, деца на богати родители, уверени в своята безнаказаност, решителни във всепозволеността си, вадят ножове, намушкват едного, парите са подменили не само вярната им представа за обществено и социално поведение, но и представите им за живота, неговия смисъл и цена изобщо. Същевременно в село Дряново хората живеят в ужас и вече седмици чакат отговор от екоминистерството. Чакат решение на човешкия им проблем.\n\nСоциалната ножица вече е и ценностна, а това, че е отворена толкова широко, ни кара да се питаме: в предмодерно или постмодерно общество живеем? Или в някакво никакво...\n\nАвтор: М. Иванова; Редактор: Д. Попова-Витцел","summary":"Контрасти - социални и ценностни - разкъсват България. В тази страна всички седим около обща трапеза, но обитаваме два различни свята, пише Мирела Иванова в коментара си.","language":"bul"}
{"url":"https://www.dnevnik.bg/intervju/2016/11/08/2859863_aleksandur_andreev_govoritel_na_cik_v_nacionalniia/","title":"Александър Андреев, говорител на ЦИК: В националния референдум гласът е в плик","date":null,"text":"Александър Андреев, говорител на ЦИК.\n\nДнес се говори за два казуса по отчитане на резултатите от националния референдум. Единият е, че само бюлетините в плик се отчитат за определяне на активността, а от там и на задължителността на допитването. Другият е, че дори и липсата на отговор по въпрос в референдума, се брои за активност, т.е. \"за участие\". \"Дневник\" потърси говорителя на ЦИК Александър Андреев за коментар.\n\nГ-н Андреев, Слави Трифонов твърди, че Централната избирателна комисия (ЦИК) е на път да манипулира резултата от референдума, като извади от активността 13 792 гласа, пуснати без пликове в урните, и така броят на гласувалите да падне под прага на валидност, за да бъде обявено допитването за незадължително. Така ли е?- Аз не мога да коментирам изявления на Слави Трифонов. Към момента ЦИК е качила само данните от протоколите на районните избирателни комисии. Първо трябва да обявим окончателния резултат от референдума и тогава да го коментираме.\n\nМоже ли да обясните как така ЦИК измисли методиката за определяне на резултата от референдума, приета на 16 септември т.г., според която броят на участвали в допитването се определя от броя на всички бюлетини, намерени в плик, при положение, че законът не изключва бюлетините без плик, макар да ги определя като недействителни? - В националния референдум гласът е в плик.\n\nКой го определя това? - Законът за прякото участие на гражданите в държавната власт и местното самоуправление.\n\nВ закона пише само, че бюлетината без плик е недействителна. - Чл. 18 гласи, че \"всеки гласоподавател гласува, като поставя в плик бюлетината, на която е зачертан избраният от него отговор \"да\" или \"не\", поставя бюлетината в плика, излиза от кабината и го пуска в избирателната кутия\". Т.е. пише, че се гласува с плик.\n\nВ чл. 19 се дават четири хипотези за недействителна бюлетина, но вие вадите от общия брой на участвалите в допитването само един вид - бюлетините без плик. Защо не вадите от активността (т.е. от броя на участвалите) и останалите определени за недействителни бюлетини като зачеркнати или не по образец? Каква е логиката да вадите само едните? По какъв критерий ги делите?- Останалите видове недействителни бюлетини, които изброихте - зачеркнати, задраскани, при всяко положение са намерени в плик. Тогава те са недействителен глас по отношение на това дали е \"ДА\" или \"НЕ\", т.е. при определяне на резултата.\n\nТ.е. ЦИК си преценява как да си тълкува закона?- Грешно разбирате.\n\nА защо тогава на изборите броите за активност всички недействителни бюлетини, а на референдума ги делите? - На референдума в случаите, в които имаме бюлетина в плик, независимо дали и как са зачертани отговорите по въпросите, дали са по образец или не, това е глас в полза или не на някой от въпросите. И този глас е недействителен по отношение на някой от въпросите, когато е зачертана бюлетината или не е по образец. Когато бюлетината не е в плик, този глас е недействителен по силата на Закона за прякото участие на гражданите в държавната власт и местното самоуправление, защото гласуването се извършва в плик. В чл. 20, т.6. пише, че в протокола се определя \"броят на гласувалите според намерените в кутията пликове\". Въз основа на тези текстове трябва да бъде разграничена бюлетината в плик, която може да е действителна и недействителна, от бюлетината без плик.\n\nПак не е много ясно. - Но това е записът на закона.\n\nДруг казус: защо когато не е даден отговор по някой от въпросите, това се брои за участие в референдума, т.е. активност дори и само по един от въпросите се брои за активност по всички?- Бюлетината е една и се брои една активност. Законът не дава възможност в тези случаи да се гласува с отделни бюлетини.","summary":"Днес се говори за два казуса по отчитане на резултатите от националния референдум. Единият е, че само бюлетините в плик се отчитат за определяне на активността, а оттам и на задължителността на допитването. Другият е, че дори и липсата на отговор по въпрос в референдума, се брои активност, т.е. \"за участие\".","language":"bul"}
{"url":"https://www.dnevnik.bg/bulgaria/2015/06/17/2554757_zamestnik-ministurut_na_pravosudieto_gotovi_sme_na/","title":"Заместник-министърът на правосъдието: Готови сме на компромиси, но не и на политическа търговия","date":null,"text":"Петко Петков е заместник-министър на правосъдието\n\nМинистерството на правосъдието е готово на компромиси за текстове в проекта за закон за съдебната власт (ЗСВ), когато за това има сериозни аргументи и обосновка. Но от екипа на министър Христо Иванов заявяват, че не биха търгували политически, ако дадено предложение е правилно, но не би срещнало политическа подкрепа.\n\nТова стана известно от думите на заместник-министъра на правосъдието Петко Петков, който коментира темата за промените в съдебната власт пред БНР. \"Не смятам, че със съдебната власт трябва да се прави политическа търговия\", заяви Петков.\n\nПопитан дали настоящият съвет на Висшия съдебен съвет, за който промените в конституцията предвижда да бъде разделен на две колегии, ще довърши мандата си, Петков повтори тезата, неколкократно представяна и от министъра.\n\n\"Действащият ВСС може да си тръгне само с промяна в преходните разпоредби. Такава към момента не е предвидена нито в Закона за съдебната власт (ЗСВ), нито в проекта за конституционни промени, което означава, че към този момент политическата воля е той да довърши мандата си. На мен това ми се струва полезно, тъй като това дава по-голяма сигурност на следващия състав. Както аз, така и министър Христо Иванов винаги сме заявявали, че смяна на ВСС чрез закон не е добро и полезно действие\", заяви Петков.\n\nПомолен да коментира думите на премиера, че ВСС не си върши работата и трябва да си ходи, Петков отвърна, че премиерът изразява волята и виждането на голяма част от българското общество, което е на това мнение. \"Голяма част от съдиите, прокурорите и следователите мислят същото, което казва премиерът\n\n– че ВСС са нелегитимни и не си вършат работата добре\",\n\nказа Петков и допълни: \"Това не означава, че трябва с извънредни способи да разкарваме всеки, който ни е неудобен.\"\n\nПетков коментира и изказванията на различни критици на предложенията за промени в Закона за съдебната власт. Сред тях е и бившият служебен премиер Георги Близнашки, който нападна правосъдния министър Христо Иванов и заяви, че той не знае какво прави.\n\n\"Въртят се едни и същи хора, които говорят един и същи неща. Господин Близнашки обаче не дава аргументи, например за тезата си срещу явното гласуване, а вместо това се държи като разгневен тийнейджър - обижда. По тази причина няма как да се знаят и коментират аргументите му по същество, защото той не сочи такива\", заяви още Петков. \"Всеки, който участва в съдебната реформа, трябва да носи отговорност за собствените си действия. Когато се върна в съда, бих се радвал, ако ЗСВ бъде такъв, какъвто е предложен сега\", каза заместник-министърът.\n\nТой коментира, че за изготвянето на проекта в работната група са били поканени представители на всички професионални организации на магистратите. \"Работната група по проекта за промени в ЗСВ е една от най-големите, които някога са съставяни в Министерството на правосъдието(МП), което е нормално, защото целта на политическото ръководство на министерството е била да се осигури широко представителство\", заяви Петков.\n\nТой коментира, че в група с толкова много хора - около 50, трудно може да бъде постигнато единомислие по всеки въпрос. \"А крайна сметка проектът е на Министерството на правосъдието и министерството носи отговорността за него. Това наложи организация на работата, при която се цели работната група да се обедини около конкретни концепции, които представителите на съдебната власт намират за удачни, а след това експертите от министерството извършват техническата работа по написване на текстовете\", заяви още Петков.\n\nТой изказа специална благодарност на Асоциацията на прокурорите в България (АПБ) за активното участие на нейните представители в работната група дори и след като главният прокурор Сотир Цацаров изтегли представителите на ВКП.\n\n\"Срещу всяко ново нещо има съпротива, не сме имали съмнение, че в момента, в който бъде публикуван за обществено обсъждане, проектът за промени в ЗСВ ще бъде направен опит той да бъде дисквалифициран като един неуспешен проект\", заяви още заместник-министър Петков.\n\nТой предположи, че законопроектът ще бъде внесен в Министерския съвет през втората половина на юли.","summary":"Петко Петков коментира промените в основния закон за съдебната власт пред БНР.","language":"bul"}
{"url":"https://www.dnevnik.bg/print/arhiv_pari/2001/06/01/1540537_izkustvovedut_hristo_kovachevski_konsultiram_samo_hora/","title":"Изкуствоведът Христо КОВАЧЕВСКИ: Консултирам само хора, които създават стойностни колекции","date":null,"text":"Като цяло обстановката дава надежди за еднаСИЛНА ЖЪТВА В БЪДЕЩЕТОВъпреки тежкото положение или именно заради него, твърди г-н Ковачевски. Убеден е, че днешното съвремие кара младия творец да не се занимава с повърхностни неща, а да търси действително дълбокия смисъл, който да даде оправдание на неговите търсения. Според Ковачевски все още в частни колекции има много стойностни произведения на изкуството. Затова признава, че когато преди години постъпил на работа в Националната художествена галерия, при всяко обаждане за дадена картина тръгвал към уговорената среща с чувството, че ще открие шедьовър. След първите три години обаче загубил всякаква надежда, че в България може да се намери някаква ценна картина от чуждестранни художници. По-късно обаче такива се появяват. Но в резултат на случайността. Така става и с най-ценната картина, купена у нас - Мадоната с младенеца, Св. Себастиан и Св. Роко. Именно благодарение на него тя става притежание на Националната художествена галерия. Когато самият Христо Ковачевски за първи път застава пред тази картина в частен дом, не вярва на очите си, че е възможно тя да е в България. Оказва се, че тогава творбата е притежание на бившия български посланик в Италия г-н Карандзулов. Картината датира от 1526 г.Изключително важно е всяка една картина да има категорична провиниенция - т. е.ДА Е ЯСЕН ПРОИЗХОДЪТ Йпътят, който е изминала от създаването си до сегашния си собственик, да бъде изключена вероятността тя да е фалшификат. За съжаление обаче днес все по-малко остават творбите с твърда провиниенция.Ако го питате какви съвети дава на хората, които искат да си купят картина, отговаря: Никога нищо не съветвам, ако човек си купува картината, за да бъде част от интериора на дома му, а не за да я включи в колекцията си. Спомня си следния случай. Когато Съюзът на художниците отваря своя магазин през 70-те години, много хора идват при него, за да ги съветва какво точно да си купят, от кой автор... Един ден при него дошли двойка младоженци с молба да ги посъветва каква картина да си купят. Отговорът му бил: Вие, като избирахте бъдещата си съпруга, дойдохте ли да ме попитате. Не. Тогава защо сега да ви давам съвет за картината. Вие ще живеете с картината. Купете тази, която ви харесва.Съвсем различно стоят нещата, когато става въпрос за правене на експертиза, за установяване дали една картина е оригинал, кой е авторът и т. н. Но съвети кой какво да купува не дава. Радва се, когато консултира хора, които наистинаРАЗБИРАТ ОТ ИЗКУСТВОПомага им да установят контакти с авторите, развежда ги из различни галерии, насочва ги към конкретна литература. Но оставя на тях да избират работите, които ще купят. Убеден е, че когато човек има съответните познания и интереси, може сам да направи най-добрия избор по отношение на изкуството. Това е като един учител да има добър ученик. Даде ли му основните насоки, той самостоятелно може да се справи с определена задача, казва Христо Ковачевски.Той самият има за своя тясна специалност старата западноевропейска живопис - Холандия, Германия, Италия, всичко от XV век насам. Освен това е автор и на преводите на книгите на Керам - Богове, гробници, учени и на Най-древният жител на Америка. След превода на Богове, гробници, учени Керам лично му изпратил допълнителни материали, които не били включвани в предишните издания на книгата.Христо Ковачевски е единственият българин след покойните Цветан Стоянов и Владимир Свинтила, който превежда от оригинал Робърт Бърнс. Илюстрациите към книгата със стихове на големия световен поет, преведени от Христо Ковачевски, която предстои да излезе, са дело на директора на Националната галерия за чуждестранно изкуство Георги Липовански. . ХРИСТО Ковачевски работи в продължение на 38 г. в Националната художествена галерия. Затова едва ли има човек, изкушен поне малко от изобразителното изкуство, който да не го познава. До ден днешен той посещава и открива изложби, среща се с авторите на произведения, консултира хора, които искат да създават стойностни колекции.","summary":"Според Христо Ковачевски днес българските художници, освободени от определени задръжки, действително имат възможност да разкрият напълно своята душевност. За съжаление обаче в момента липсват големи имена като тези, които бележат с творчеството си 30-те години, казва Христо Ковачевски. Но за това също е необходимо време. Още повече че не знаем кои от днешните млади автори в утрешния ден ще заемат положение, каквото има днес един Светлин Русев например. Безспорни остават имената на Цанко Лавренов, Ненко Балкански, Илия Петров и т. н.","language":"bul"}
{"url":"https://www.dnevnik.bg/print/arhiv_pari/2005/11/01/1617419_parite_za_mestnite_kampanii_sa_bezotchetni/","title":"Парите за местните кампании са безотчетни","date":null,"text":"Според социолога Антоний Гълъбов групата на дребните и средните предприемачи има най-голям интерес от намаляването на корупцията в България. Тя е социалният актьор, който би могъл да предизвика преосмислянето на процеса, в противовес с едрия бизнес, който генерира корупция чрез финансиране на политическите партии. Основният проблем е прекалено широката сива зона между политика и икономика, която генерира непредвидимост и риск и стимулира престъпността. За все повече хора влизането в политиката е нискорисков бизнес, изискващ единствено лоялност към политическа централа или лидер, но носещ съвсем осезателни финансови резултати. Поредно доказателство за доминиращото убеждение, че истинската власт се намира встрани от легитимната, е ниската изборна активност и на местните избори, твърди Антоний Гълъбов. Нулева прозрачностИЗКЛЮЧИТЕЛНО ниско ниво на прозрачност на финансирането на българските политически партии при избори сочат резултатите от проведения от Transparency International мониторинг. Десетстепенният индекс съдържа отношението към равнището на прозрачност, регистрирано в социологически изследвания около изборите, данните на Сметната палата от отчетите на партиите и паралелно наблюдение чрез медиен мониторинг и общо наблюдение на реално реализираните политически реклами. Индекс 2.07 регистрира сега асоциацията.От политицитеСнежана ГРОЗДИЛОВА, зам.-председател на Комисията по корупция: Бизнесът да е встрани от корупциятаКОРУПЦИЯТА е двустранен процес. В началото на 39-ото НС бях изумена, когато у бизнесмени с подреден при това бизнес усетих недоверие към мен, че мога да помогна, без да си платят някъде. Това също е показател, че те имат активна роля като втората страна. Винаги съм съветвала бизнесмените да подадат имената на онези, които упражняват натиск върху тях, но не се получава много често. Що се отнася до финансирането на политическите партии, бизнесът има нужда от ясни правила. Бизнесът няма нужда от сериозна политическа подкрепа, а от добра бизнессреда. При добро взаимодействие те сами ще подпомогнат политическите партии, когато се активизират процеси като избори или други политически събития. Всичко е двустранно и няма нужда да говорим за рекет нито на бизнеса към политици, нито пък на ръководства на политически партии и отделни политици към бизнеса за съответно подпомагане.От бизнесаРумен МАКАВЕЕВ, предприемач: Властта имитира меркиКОРУПЦИЯТА в България е обхванала всяко кътче, където има администрация, власт, активи, капитали, влияние или средства за въздействие. Разпространението на корупционните практики във всички сфери на обществото става като верижна реакция при ядрен взрив. Натискът, който упражнява Европа в тази насока, практически е неефективен, защото:- трябва да се изпълнява от хора, които са част от цялостния управленски модел- предприемат се мерки с палиативен характер или пък мерки, които лесно може да бъдат заобиколени; резултатът се измерва само с медиен ефект;- има скрит, но остър отпор от по-нисшите етажи на властта, за които промяната на статуквото не е желателна.Решаването на проблема с корупцията минава през нейната точна идентификация. Това е труден и мъчителен път, който трябва да се извърви. Необходимо е действащо гражданско общество - нетърпимо към проявите на корупция, което да следи действията на властта на всички нива, като всеки опит за прикриване на управленски действия се третира като корупционна практика. .","summary":"ЗАКОНОДАТЕЛЯТ и с последните промени в Закона за местните избори не задължи партиите и независимите кандидати да се отчитат пред Сметната палата. Всяка партия може да използва свободно средствата, които има за предизборна агитация, в определените от закона граници. За община с население над 200 000 жители кандидат-кметът може да разходва до 500 000 лв. От политическите централи не скриват, че законодателят е направил пропуск, като не е задължил предизборните щабове да се отчитат пред Сметната палата. Оказа се, че най-неудобен за предизборните щабове е въпросът колко са стрували кампаниите на кандидат-кметовете. Веднага след частичните избори в щабовете на кандидат-кметовете се оказаха прекалено заети, за да дават яснота как и в какъв размер е било финансирането.","language":"bul"}
{"url":"https://www.dw.com/bg/%D0%BD%D0%BE%D0%BC%D0%B8%D0%BD%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D0%BF%D1%80%D0%BE%D1%84%D0%B5%D1%81%D0%BE%D1%80-%D0%B0%D0%BA%D1%81%D0%B5%D0%BB-%D0%B2%D0%B5%D0%B1%D0%B5%D1%80/a-2600244","title":"Номинирането на професор Аксел Вебер ...","date":null,"text":"Канцлерът и неговият финансов министър успяха да направят шпагат, който всички смятаха за невъзможен. Вярно е, че като предложи Вебер правителството наруши неписания закон, тъй като номинира един учен, който не е влизал досега в ръководството на Федералната банка. Но това нарушение на традицията е обосновано, тъй като кандидадът не е обвързан с никоя политическа партия. По този начин се запазва независимостта на банката, което се дължи впрочем и на силния обществен натиск върху правителството. В последна сметка Федералната банка може да излезе укрепнала от кризата, предизвикана от така наречения хотелски скандал, довел до оставката на Ернст Велтеке. Защото се очаква, че гласът на праволинейния Вебер ще срещне респект в Европейската централна банка. И гледната точка на \"Франкфуртер Рундшау\": Макар и по принуда, но министър Айхел намери много елегантен изход от кризата. Защото Аксел Вебер, 47-годишният професор по международна икономия в Кьолнския университет, е смятан за блестящ учен и притежава отлично реноме сред специалистите, така че той в никакъв случай не е избор по принуда. Вебер стана известен и на по-широките обществени кръгове, когато преди две години бе назначен в групата на така наречените \"Петима мъдреци\", които консултират правителството като независими експерти. В полза на Вебер говори и това, че той не се занимава само с теоретични модели, а познава и практиката и знае какво е отражението върху икономиката от натягането на лихвената спирала. Досегашните му изявления не дават да се разбере къде стои във финансово-политическо отношение. Във всеки случай изглежда, че той е далеч от всякакъв догматизъм. Това вече е немалък прогрес, като имаме предвид поведението на банковите шефове от миналото. По-различно е становището, което застъпва коментаторът на \"Ханделсблат\": Политическият елит на Германия е в сериозна беда. Големите партии не откриват повече в своите редове способни хора за високите постове. Все по-често на предна линия се оказват непознати лица - само през тази все още непреполовена година вече два пъти. След като ХДС/ХСС предложиха за президент на страната високопоставения чиновник Хорст Кьолер, сега социалдемократическото правителство назначава за шеф на Федералната банка един напълно неопитен в политимеския мениджмент професор. Колкото и да са различни тези два случая, те разкриват безпощадно посредственото равнище на нашия партийно- политически персонал. Ще завършим прегледа на печата с коментара на \"Нойес Дойчланд\", посветен на последните развития в и около Ирак: След Испания, сега и Хондурас напуска Ирак, последван от доминиканците. Това прилича на ефекта на доминото. Само за няколко дни войниците на американските съюзници намаляха с повече от десет процента. Ако нещата продължат така, Буш и Блеър може да се окажат много самотни. Но все пак дотам няма да се стигне. Берлускони, например, когото го е грижа само за демокрацията в Изтока, остава непоклатим. Само че дори и във верните на американците държави започват да мислят на глас, колко време още могат да издържат в Ирак. Само една година в служба на свободата и служба на Буш - и ето, че иракската коалиция се превърна в клуб на безсмислените жертви, на разочарованите и отблъснатите, тъй като САЩ привлякоха не една страна с обещания, които така и не изпълниха. Естествено, все още има и непоклатими, източноевропейците например, които искат най-сетне да станат европейци, но тяхното присъствие в Ирак - с изключение на Полша - е само символично.","summary":"за нов председател на Германската федерална банка се посреща с преобладаващо одобрение от коментаторите. Ето първо - \"Ди Велт\":","language":"bul"}
{"url":"https://www.dnes.bg/obshtestvo/2010/10/26/standartyt-stara-planina-se-zavyrtia-v-porochen-kryg.102134","title":"Стандартът \"Стара планина\" се завъртя в порочен кръг","date":null,"text":"В последните дни една от най-дискутираните теми в общественото пространство беше за спазването на стандарта „Стара планина” при производството на месни продукти, или по-скоро за нарушаването му от производителите, за лабораторни проби за наличието на соя в продуктите, за санкции, за отнемане на лицензи.\n\nА в крайна сметка на заден план остана желанието и необходимостта да консумираме качествени месни продукти, макар и на по-висока цена.\n\nЗа съжаление иначе благородната идея на Министерството на земеделието и храните (МЗХ) да въведе стандарт за производството на колбаси, които да бъдат само от месо, се превърна във фарс.\n\nПо задание стандартът трябва да дава гаранция, че когато купуваме колбаси от магазина, консумираме истинско месо. Логото „Стара планина” означава, че продуктите нямат добавки като соя, картофено нишесте, фибри или механично обезкостено месо.\n\nНа практика обаче държавата показа как не работят държавните стандарти.\n\nСамо няколко месеца след като установи стандарта, държавата предприе изненадващи проверки на фирми производители на месните продукти с етикет „Стара планина”. Иззетите проби от търговската мрежа показаха наличието на соя в артикулите на четири фирми.\n\nУличените производители на колбаси и техните марки бяха публично съобщени с обвинението, че грубо са нарушили стандарта, като са използвали соя за производство на продукти с логото „Стара планина”, а лицензите им за производство на колбаси с този етикет бяха отнети.\n\nОт своя страна компаниите веднага реагираха остро с опровержения и изпратиха собствени проби в лаборатории в Европа, откъдето бяха категорични, че няма соя в колбасите.\n\nПР акция със съмнителен резултат\n\nБроени часове по-късно обаче министърът на земеделието Мирослав Найденов оспори тези лабораторни анализи и обяви, че в продуктите на три от фирмите все пак има соя под 0,1%, което е нарушение на стандарта, защото той трябва да гарантира нула процента съдържание на соя.\n\nИронията е, че току-що проходилият стандарт май ще бъде променен.\n\nПравилата се променят по всяко време\n\nПоследното решение на министър Мирослав Найденов може да се тълкува като крачка встрани или като отстъпление, или като компромис с качеството, но факт е, че Министерството на земеделието предвижда да се разреши минимално количество соя в каймата и колбасите. Обсъжданите варианти са два - до 0,1% или до 0,25%.\n\nСлед като сагата със соята поне на този етап приключи, резултатите са налице и са все с отрицателен знак.\n\nПреди всичко имената и марките на споменатите месопроизводители са опетнени и със сигурност ще им бъде необходимо доста време, усилия и успешни маркетингови стратегии, за да заличат случилото се и да върнат имиджа си сред потребителите.\n\nОт своя страна купувачът ще се замисли дали си струва да плати по-висока цена за даден колбас, при условие че не е сигурен за качеството и съдържанието му.\n\nДруг е въпросът дали наличието на соя в месните продукти е най-страшното, защото можем да допуснем, че има други вредни за здравето съставки, които европейските лаборатории не отчитат, може би просто защото не са попитани за това.\n\nНе на последно място остава и въпросът дали това не беше евтин ПР трик, с който земеделското министерство просто трупа точки?\n\nНе можем да не си зададем и въпроса защо трябва държавата да налага дадени стандарти, само за да ги промени още преди да са заработили? И защо се утвърждават правила, при условие че няма контролиращ орган, който да следи за спазването им през целия технологичен процес на производство?\n\nОще от Икономика и Политика","summary":"Производители, потребители и контролни органи се разделиха в очакванията си","language":"bul"}
{"url":"https://www.dnevnik.bg/print/arhiv_pari/1997/10/01/1417014_absurdut_rodna_striaha_ni_skara_s_bulgarskata_diaspora/","title":"АБСУРДЪТ РОДНА СТРЯХА НИ СКАРА С БЪЛГАРСКАТА ДИАСПОРА","date":null,"text":"Вера ДЖАМБАЗОВА1981. В разгара на тържествата за 1300-годишнината на българската държава Политбюро на ЦК на БКП излиза с решение да направи нещо благородно и щедро за нуждите на сънародниците ни, живеещи в чужбина. Тъй като по това време на емигрантите, посещаващи родината, не им е разрешено да отсядат по частни домове, партийното ръководство и Комитетът за българите в чужбина им предлагат похвалната идея да им създадат пристан за кратките престои у дома. Замисленият обект логично е наречен Дом Родна стряха.Напълно в духа на времето още при проектирането е заложена една огромна по обем сграда, замислена с мегаломански размах и посветена на престижните нужди на КБЧ. /Горе-долу в същия период се налага идеята, че Комитетът за българите в чужбина трябва да се изравни по важност с Комитета за култура - ерго, след като единият има представителна сграда, трябва да се построи същата и за другия./ Имам чувството, че още тогава никой не се е готвел да изпълнява проекта - толкова беше тежък и невъзможен от гледна точка на конструкцията, смята инж. Иван Киселов, координатор по управлението на недвижимото имущество към Фонд 13 века България. Монолитната грамада е замислена с такава сложна плетеница от арматура, че нямало къде да се налее бетонът. Практически целият първи етаж е предвиден за вестибюл. Вторият етаж е посветен на кабинетите на началниците от комитета, като на 4000 кв.м е трябвало да се ширят към 22 работни места. Третият етаж е ресторант, а така наречената хотелска част от комплекса /на ниво хотел две звезди/ съдържа петдесет свръхскромни стаи с по две легла на четвъртия етаж, които при това гледат една в друга.Проектът за финансирането на строежа е все пак по-рационален - подготвя се мащабна дарителска акция сред диаспората, като целта е да се съберат 7 млн. USD, шест от които ще отидат за строежа, а 1 млн. ще бъде разигран като томбола сред дарителите. За да не се чака, докато се събере цялата сума, държавата започва строителството като посочва странични инвеститори. Първата копка е направена през 1985 г. Инвеститорските функции се поемат от Комитета по култура, а през 1987 г. са прехвърлени на Фонд 13 века България, който използва средства от други нецелеви дарения. Това положение е затвърдено през 1990 г. с решение на Министерския съвет. Междувременно пусковият срок - 1990 г., бързо се обезсмисля, става ясно, че нито парите ще стигнат, нито задачата е изпълнима за това време. Поради проточилия се срок на изграждане и невъобразимо сложната конструктивна схема подпорното скеле за няколко години изчерпва способността си да издържа незавършената сграда. Преживялата жеги и мраз, замразявания и размразявания, дъждове и бури грамада заплашва да се срути... и така до ден-днешен. Може би на българския строителен гений се дължи неизясненото обстоятелство, че конструкцията още се крепи. Сигурно е едно - нито фондът, нито държавата имат средства да завършат започнатото. Събраните от диаспората пари - 800 хил. USD, които и досега се пазят от фонда /и дори трупат лихва/, за нищо не биха стигнали. Пък и далеч не е ясно дали ако това малко НДК по определението на изпълнителния директор на фонда Кин Стоянов, един ден се завърши, дарителите ще останат очаровани от мегаломанския му размах и практическата му непригодност да изпълнява ролята на стряха. В същото време макар да не става за хотел, сградата би могла успешно да изпълнява функциите на конгресен център или представителна централа за голяма чужда или българска фирма /естествено, след съответното препроектиране/. Това е и обяснението за проявявания интерес към недовършената конструкция. Фонд 13 века България обаче няма право да я обяви за продан, защото решението на Министерски съвет от 1990 г. не е отменено. Остава му да я гледа как се руши.Така или иначе пари от сънародниците ни са събирани. И като стоят неизползвани вече толкова години, се превръщат в непрекъснат източник на проблеми и конфликти с дарителите. В резултат България освен всички други абсурди, които постигна в последно време, се оказа и единствената държава, която успя да се скара с диаспората си. Защото дори при сегашното ни дередже не можем да си позволим да кажем на българите по света - съжаляваме, но тук за вас стряха така и не се намери.Текст под сн.Героично скеле от години поддържа рушащата се грамада. Тя определено не прилича на Родна стряха, но някои големи наши и чужди фирми я заглеждат с интерес.Снимка Кольо Панамски","summary":"Фонд 13 века България от десет години води неравна борба с мегаломански строеж","language":"bul"}
{"url":"https://www.dnes.bg/obshtestvo/2017/02/25/otkrivaneto-na-rabotni-mesta-v-redica-oblasti-zabaveno-ili-sprialo.333117","title":"Откриването на работни места в редица области - забавено или спряло","date":null,"text":"Регионалният поглед към данните на НСИ и Агенцията по заетостта за развитието на пазара на труда в страната през 2016 г. показва, че въпреки продължаващия спад на безработицата разкриването на работни места в много региони от страната постепенно забавя ход, пише в свой анализ Явор Алексиев от Института по пазарна икономика.\n\nНа база публикуваните до този момент данни очакваме средногодишен спад на броя на заетите на възраст 15-64 години през 2016 г. с около 20 хиляди души спрямо предходната година. Въпреки това поради по-бързо намаляващия брой на населението на страната очакваме статистиката да отчете лек ръст на средногодишния коефициент на заетост в същата възрастова група – до 63,4% (от 62,9% предходната година).\n\nНа база на тримесечните данни може да се очаква спад на коефициента на заетост с повече от 1 процентен пункт в 5 от 28-те области на страната, покачване с повече от 1 процентен пункт в 11 и запазване на заетостта около нивата от 2015 г. - в 12 области.\n\nПрез 2016 г. заетостта спада във всички области на Северозападна България, като най-голям е спадът в областите Ловеч (2,2 пр. п), Видин (1,8 пр. п) и Плевен (1,7 пр. п). Докато във Видин и Плевен тенденциите през последните години са по-скоро положителни, то в другите три области (и особено Враца), последствията от кризата са ясно видими и заетостта остава далеч от предкризисните нива.\n\nОчакваме през 2016 г. Враца да е регистрирала най-ниското ниво на заетост от 2005 г. насам, като това е и областта с най-нисък коефициент за цялата страна. Ловеч (52,4%) и Монтана (53,3%) са съответно трети и четвърти в тази негативна класация, а второто място е за Силистра (52,2% заетост през 2016 г.).\n\nДанните на АЗ за 2016 г. показват, че именно в Северозападния район на страната е и най-голямата концентрация на общини с коефициент на безработица над 25%. С изключение на областните центрове Монтана, Враца, Плевен и Ловеч, единствената друга община, в която безработицата е под 10%, е Троян.\n\nЗаетостта в област Велико Търново запазва нивото си от миналата година (65%), което е и най-високата стойност за целия период след 2003 г. Заетите в областта намаляват през последните тримесечия, но остават над 100 хиляди души въпреки спада на населението на областта. Заетостта в Габрово също остава сравнително висока, макар да не е достигнала нивата от 2008 и 2009 г.\n\nНай-трайна положителна тенденция на нарастване на заетостта се наблюдава в област Разград, но поради ниската база тя остава чувствително по-ниска от средната както за района, така и за страната.\n\nСлед дълъг кризисен период подобрение се наблюдава и в другите две области на Северния централен район – Русе (през 2015 и 2016 г.) и Силистра (2016 г.). Последната обаче остава с втория най-нисък коефициент на заетост в страната. Област Русе, от своя страна, отбелязва седмо поредно тримесечие на ръст на броя на заетите на годишна база в края на 2016 г., макар темпът на създаване на работни места постепенно да се забавя.\n\nВсички области в Североизточния район на страната, с изключение на Варна, отбелязват ръст на заетостта през 2015 и 2016 г., като в Добрич и Шумен тя достига рекордните съответно 62,6% и 61,2%.\n\nЗаетостта в Търговище се повишава за трета поредна година, достигайки 53,6%, но остава далеч от предкризисните нива и е сред най-ниските в страната. След като регистрира своеобразен рекорд от 68,4% през 2015 г., заетостта във Варна спада до 65,9%. Макар да остава най-високата в района и четвъртата най-висока в страната, това е и най-големият годишен спад за 2016 г.\n\nПродължение на материала четете в Investor.bg","summary":"Това важи и за големите, и за по-малките икономически центрове ","language":"bul"}
{"url":"https://www.dnevnik.bg/analizi/2016/04/13/2741797_holandskiiat_referendum_pokaza_kak_rusiia_moje_da/","title":"Холандският референдум показа как Русия може да влияе на изборите в Европа","date":null,"text":"Мнозина са наясно, че Русия оказва финансова и морална подкрепа на радикални политически движения в Европа. Германският канцлер Ангела Меркел поръча на службите в страната да проверят има ли руско влияние върху германските медии. Лидерът на \"Националния фронт\" във Франция Марин льо Пен е финансирала партията си със заеми от руски банки. Но едва благодарение на холандския референдум за споразумението за асоцииране на Украйна с ЕС всички видяхме как на практика Кремъл влияе на изборите на Запад, пише Ан Епълбаум в коментар за \"Вашингтон пост\".\n\nДопитването бе организирано, след като популистки сайт успя да събере 300 000 подписа за провеждането му. Редакторите признават, че са търсили какъвто и да е повод за свикване на референдум и са го открили в споразумението за асоцииране на Украйна с ЕС. Заради същото споразумение през 2013 г. избухнаха протести в Киев, при които загинаха десетки цивилни граждани и доведоха до сваляне на близкия до Кремъл президент Виктор Янукович.\n\n© Associated Press Евроскептикът Геерт Вилдерс гласува срещу споразумението между ЕС и Киев. Споразумението е абсолютно стандартно и повечето от гласувалите едва ли са прочели този дълъг и скучен технически документ, пише Епълбаум. Според авторката на коментара крайната левица и крайната десница в Холандия са целели да подкопаят центристкото правителство на страната и да увеличат подкрепата за себе си сред евроскептичните избиратели. В крайна сметка те успяха: на 6 април 32% от гражданите отидоха пред урните – съвсем малко над определения от закона праг от 30% за обявяване на референдума за валиден. Две трети от гласувалите се обявиха срещу ратифицирането на споразумението с Украйна.\n\nЕвроскептикът Геерт Вилдерс гласува срещу споразумението между ЕС и Киев.\n\nТрудно е да се каже какъв процент от холандците са се повлияли от руската пропаганда, но е факт, че в страната има такава. Много от темите, посланията и дори снимките, използвани от активистите срещу ратифицирането на референдума, идваха директно от медии като Russia Today и \"Спутник\" - руски държавен сайт за пропаганда. Според проучване, цитирано от украинското министерство на външните работи, 59% от гласувалите срещу споразумението обясняват решението си с факта, че Украйна е корумпирана страна; 19% смятат, че Киев е виновен за свалянето на полет MH-17 в Донбас, а 34 на сто са убедени, че споразумението гарантира на Украйна членство в ЕС. От трите тези само първата е вярна, но едва ли е достатъчен аргумент за отхвърлянето на споразумението, смята Епълбаум.\n\nСамата кампания преди референдума бе доста мъглява и неясна, а правителството зае неутрална позиция, за да не предизвика гнева на крайно десните избиратели върху себе си.Освен това заради законодателството в страната кабинетът трябваше да отпусне средства на всички, провеждащи кампания за референдума.\n\nСега не е много ясно какво следва оттук нататък. Референдумът бе с \"консултативен\", а не със задължителен характер. Споразумението вече е ратифицирано от другите 27 страни - членки на ЕС, и няма как преговорите да започнат от нулата. Няма съмнение, че решение ще се намери, но след вота в Холандия трябва да запомним, че добре организирани гневни активисти, макар и малко на брой, могат да предизвикат сериозни проблеми на нестабилните центристки правителства в Западна Европа и Русия е готова да използва това. Сега залогът бе малък, но следващия път може и да не е така: крайната десница вече е най-голямата политическа партия в Холандия, предупреждава Епълбаум.","summary":"Благодарение на холандския референдум за споразумението за асоцииране на Украйна с ЕС всички видяхме как на практика Кремъл влияе на изборите на Запад, пише Ан Епълбаум в коментар за \"Вашингтон пост\".","language":"bul"}
{"url":"https://www.dw.com/bg/%D0%BA%D0%B0%D0%BA-%D0%B1%D0%B0%D1%80%D0%BE%D0%B7%D1%83-%D1%81%D1%82%D0%B0%D0%BD%D0%B0-%D1%87%D0%B0%D1%81%D1%82-%D0%BE%D1%82-%D1%81%D1%85%D0%B5%D0%BC%D0%B0%D1%82%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0%D1%89%D0%B8/a-4083254","title":"Как Барозу стана част от схемата на българските управляващи","date":null,"text":"Началото на предизборната кампания бе поставено по време на вота на недоверие към правителството. Тогава премиерът и министрите буквално окупираха дебата с многочасови отчети за неспирни успехи. Замисълът си пролича миналата седмица, когато основните тези от парламентарните речи преляха във вече открито предизборната агитационна кампания под мотото\n\nСпоред управляващите тези понятия нямат нищо общо с българската действителност\n\nНай-напред се появиха трите цветни, луксозни, издадени в многохиляден тираж брошури, обединени под същото заглавие – главозамайващи цифри и графики, които внушават, че са постигнати безпрецедентни успехи, превърнали България в „атрактивно място за живеене, работа и създаване на семейство”. И прословутият \"План 2009. Финансова стабилност, подкрепа за бизнеса, социална защита на хората\", който пък внушава, че въпреки кризата ни чака и светло бъдеще.\n\nРазбира се, в брошурите не се споменава нищо за България като „най-бедната и най-корумпираната страна в ЕС”, за милионите откраднати и за стотиците милиони отнети или замразени европейски пари, за липсата на законност и справедливост, за неработещото правосъдие, за безнаказано унищожаваната природа, за трагичната инфраструктура и съсипаното здравеопазване. И за много други неща. Включително за олигарсите-спонсори, обещаното на които сигурно е изпълнено.\n\nПредизборни „десанти” с държавни пари\n\nВъоръжени с тези брошури, още на другия ден по строг график министри, заместник-министри и депутати тръгнаха на разяснителна кампания по градове и села. Мимоходом може да се отбележи, че, естествено, предизборните „десанти” се финансират от данъкоплатците, като за алиби партийната агитация се съчетава с \"различни държавни ангажименти\". Като например инспекции на гари в ремонт и откриване на боядисани детски градини.\n\nАгитира се по известния принцип, че колкото по-голяма фантасмагория измислиш и колкото повече я повтаряш, толкова по-вероятно е някой да се хване. В случая на голям успех вече не може да се разчита, но поне трябва да се вдъхне нова вяра и да се мобилизира не толкова придирчивият твърд избирател.\n\nБарозу - в неподозирана роля?\n\nВ предизборните „десанти” се включи и премиерът, като започна от Брюксел. Посещението нямаше кой знае какъв практически резултат – искането за допълнително безвъзмездно европейско финансиране за български енергийни проекти бе любезно отклонено, а подновеното искане за повече компенсации за затворените реактори в Козлодуй – оставено за бъдещо разглеждане.\n\nЗатова пък придоби пропаганден смисъл. Станишев получи любезна похвала за финансовата стабилност в България и я използва като печат за истинност върху познатите си тези за сегашни и бъдещи успехи. От друга страна постоянните критики на Брюксел за липсата на напредък в борбата срещу организираната престъпност и корупцията бяха превърнати в „подкрепа” за отдавна изискваните от него, но все не случващи се реформи.\n\nТака с ловък пропаганден пирует дипломатичната любезност на домакините бе преобърната в предизборна подкрепа за госта. А лично председателят на Европейската комисия Барозу ще не ще стана част от предизборната кампания на управляващите в България. Впрочем, ако не искат това да се повтори, а и ако въобще искат в България нещо да се промени за добро, в Брюксел трябва да изоставят дипломатичността. Могат например да преразгледат дипломатичното си решение да оставят публикуването на политическия доклад за „напредъка” на страната за след изборите.","summary":"През изминалата седмица управляващата в България социалистическа партия открито започна предизборната си кампания. Всъщност, може да се каже, че това бе втората седмица в тази кампания, твърди в анализа си Ясен Бояджиев.","language":"bul"}
{"url":"https://www.dw.com/bg/%D0%B2%D1%81%D1%8F%D0%BA%D0%B0-%D0%B3%D0%BE%D0%B4%D0%B8%D0%BD%D0%B0-%D1%85%D0%B8%D0%BB%D1%8F%D0%B4%D0%B8-%D0%B3%D1%80%D1%8A%D1%86%D0%BA%D0%B8-%D0%BC%D1%8A%D1%80%D1%82%D1%8A%D0%B2%D1%86%D0%B8-%D1%81%D0%B5-%D0%BE%D1%82%D0%BF%D1%80%D0%B0%D0%B2%D1%8F%D1%82-%D0%BA%D1%8A%D0%BC-%D1%81%D0%BE%D1%84%D0%B8%D1%8F/a-48100437","title":"Всяка година хиляди гръцки мъртъвци се отправят към София","date":null,"text":"В Древна Гърция мъртвите се отправяли към отвъдното със златна монета под езика. С нея те трябвало да платят на лодкаря Харон, който ги прекарвал по реката Стикс в последното им пътуване на земята. Но и някои от днешните гърци са принудени да предприемат пътуване след смъртта си, пише \"Нойе Цюрхер Цайтунг\" в кратка кореспонденция от южната съседка на България. Авторката Елена Панагьотис посочва, че онези, които желаят след смъртта си да бъдат кремирани, трябва да се насочат към чужбина.\n\nЗащо в Гърция все още няма крематориум?\n\nМакар в Гърция кремирането да е позволена още от 2006 година, в страната все още няма крематориум. Най-силният противник на кремирането е църквата, тъй като то се окачествява като несъвместимо с нейните учения. Затова и много гърци решават да кремират починалите си близки в чужбина. България е особено популярна в това отношение. Защото поради близостта с Гърция тялото на починалия може да бъде кремирано до 24 часа след смъртта, както е прието в Гърция, посочва изданието.\n\nВ Гърция все повече хора избират урната като последен техен дом - независимо от това дали са вярващи или не. Освен това в големите градове гробищните паркове се препълнени, а кремирането пести място. Но то не е никак евтино: според информации в гръцките медии, транспортирането на мъртвец до България с цел кремиране може да излезе до 10 000 евро.\n\nСкоро това може да се промени, посочва \"Нойе Цюрхер Цайтунг\" и добавя, че миналата седмица министърът на околната среда Йоргос Статакис е издал разрешение за изграждането на крематориум в Атина. Друг е въпросът дали той ще бъде построен, пише по темата германският \"Бадише Цайтунг\". Църквата оказва много силен отпор, а и жителите от съседните квартали искат да спрат проекта. Планове за изграждане на крематориум има също така в Патра и Солун, които обаче така и не напредват заради точещи се съдебни дела. Особено активно за построяването на крематориум се бори кметът на Солун Янис Бутарис, който преди няколко години трябваше да придружи тялото на починалата си съпруга до София, за да бъде то кремирано.\n\nКрематориумът може да увреди здравето на хората наоколо?\n\nОколо 3000 гърци годишно се отправят след смъртта си към българската столица. Много по-евтино би било те да бъдат кремирани у дома, но досега влиятелните гръцки духовници винаги са успявали да попречат на построяването на крематориум. Църквата разглежда изгарянето на мъртъвците като езически ритуал, който \"не отговаря на духа на Светото писание\". Според други пък, църквата просто печели прекалено добре от погребенията, много от които са пищно устройвани.\n\nОпити за легализиране на кремирането в Гърция се правят още от 1946 година. Но те се оказват неуспешни. Когато през 1960 известният гръцки диригент Димитри Митропулос почина в Милано, тялото му беше кремирано в Италия, а прахта - пренесена в Гърция. Православната църква обаче отказа да му направи опело. През 1985 година в атинския район Калитеа бе решено да се построи крематориум, но проектът беше спрян от съда с мотива, че това било в нарушение на \"добрите традиции и обществения ред\". Десет години по-късно се провалиха и плановете за строеж на крематориум в Солун - след протести на църквата и на местни жители.\n\nМеждувременно две фирми и една банка са завели дело срещу проекта за крематориум в Атина. Един от мотивите: крематориумът щял да уврежда здравето на хората, посочва \"Бадише Цайтунг\".","summary":"В Гърция все още няма крематориум - въпреки че от 2006 година насам кремирането е официално позволено. Затова и всяка година около 3000 гърци се отправят след смъртта си към София - последното им пътуване на този свят.","language":"bul"}
{"url":"https://www.dw.com/bg/%D0%BC%D1%8E%D1%81%D1%8E%D0%BB%D0%BC%D0%B0%D0%BD%D0%B8%D1%82%D0%B5-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%81%D0%B5-%D0%BD%D1%83%D0%B6%D0%B4%D0%B0%D1%8F%D1%82-%D0%BE%D1%82-%D0%BA%D0%BE%D0%BD%D1%86%D0%B5%D0%BF%D1%86%D0%B8%D0%B8-%D0%B7%D0%B0-%D0%B8%D0%BD%D1%82%D0%B5%D0%B3%D1%80%D0%B0%D1%86%D0%B8%D1%8F/a-2595681","title":"Мюсюлманите в Германия се нуждаят от концепции за интеграция","date":null,"text":"Шефът на “Централния Съвет на мюсюлманите” в Германия Неджим Елиас беше сред първите, които осъдиха терористичните удари от Лондон. Пред медиите той заяви, че онези, които убиват невинни хора, нямат право да се кълнът в исляма. Представители и на други мюсюлмански обединения се дистанцираха от терористичните нападения в Лондон.\n\nВ същото време представители на консервативните политически среди в Германия не престават да настояват, мюсюлманите да се дистанцират от нападенията и да си сътрудничат по-активно с органите на реда. Ясно е, че Елиас и другите представители на мюсюлманите в Германия отдавна вече са се превърнали в същите медийни професионалисти, каквито са и германските политици, поради което всякакви техни изявления пред обществеността трябва да се подлагат на критичен анализ за достоверност. Същинският проблем обаче се крие другаде - във факта, че нито една от тези отделни сдружения и обединения няма правото и възможността да говори от името на всички мюсюлмани, живеещи в Германия. Защото от намиращите се в страната 3 милиона и 200 000 мюсюлмани, едва около 400 000 са организирани в ислямски сдружения. Според всички данни, студии и допитвания, голямата част от всички живеещи в Германия мюсюлмани, категорично отхвърлят ислямистките терористични атентати. Въпреки това подозрението расте – и то е взаимно. Мнозина германци са овладяни от неприятно чувство, когато срещат все повече забулени жени по улиците или чуват за нелегални училища за изучаване на корана, скрити в задните дворове на джамиите. Обратно - тъкмо младите мюсюлмани от семейства на имигранти се оплакват, че не се чувстват добре приети, или даже нещо повече – че са дискриминирани от германското общество. Във времената на висока безработица и държава, оттегляща се от социалните си ангажименти, тази проблематика крие сериозен конфликтен потенциал.\n\nВ едно не бива да има съмнение : радикалните ислямисти, които проповядват насилие, зоват към към разправа с друговерците или насъскват срещу демокрацията, трябва да срещат цялата твърдост на закона. Също така естествено е, подобно деяния - в случай на оправдани подозрения – да стават обект на професионална обсервация. Да се иска обаче тотално видеонаблюдение на всички джамии в Германия, за което настоява например баварският вътрешен министър от ХСС Гюнтер Бекщайн, би поставило всички мюсюлмани под един знаменател и даже би довело до засилване на солидарността с радикалните ислямисти.\n\nПо-важно е нещо друго: Германската държава трябва да положи значително повече усилия за да интегрира обществено мирното мнозинство от живеещите тук мюсюлмани. Нужни са политически концепции, които да гарантират на младите мюсюлмани от емигрантски семейства възможността добре да научат немския език, както и шансове за добро образование и интеграция на пазара на труда. Нужни са също така инициативи за равноправното третиране на исляма с останалите религии – християнската и юдейската. Нужни са – не на последно място - и повече инициативи от страна на мюсюлманските сдружения, как да се отворят за сътрудничество и – в случай на критични ситуации – как да си сътрудничат с германските органи за сигурност. Спрямо онези, които подстрекават в името на идеологии или насилници не бива да се проявява криворазбрана солидарност или прикриване в името на религиозната общност. Защото радикалните ислямисти вредят не само на общественото разбирателство, от което се нуждаем всички. Те вредят най-вече на имиджа на самата ислямска религия.","summary":"След бомбените атентати във Великобритания, страхът от нападения на радикални ислямисти нарасна и в Германия. Нараства и подозрението спрямо живеещите в Германия над 3 милиона мюсюлмани, предимно от турски произход. Някои консервативни политици пледират даже за видеоохрана на всички джамии.","language":"bul"}
{"url":"https://www.dw.com/bg/%D0%B7%D0%B0%D0%B1%D1%80%D0%B0%D0%B2%D0%B5%D0%BD%D0%B8%D1%82%D0%B5-%D0%B0%D1%84%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%B6%D0%B5%D1%80%D1%82%D0%B2%D0%B8-%D0%BD%D0%B0-%D0%B2%D1%82%D0%BE%D1%80%D0%B0%D1%82%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%B2%D0%BE%D0%B9%D0%BD%D0%B0/a-18471941","title":"Забравените африкански жертви на Втората световна война","date":null,"text":"Преди 70 години, на 8 май 1945 година, приключва Втората световна война - поне в Европа. Войната обаче продължава и след капитулацията на Германия: когато през август т. г. отбележим 70-годишнината от атомната бомбардировка над Хирошима, едва ли ще обърнем особено внимание на факта, че цели три месеца по-рано войната всъщност е била обявена официално за приключила. Това е знак, че в Германия като че ли липсва все още съзнание за истинските мащаби на войната извън Европа. Жертвите от Хирошима са доказателството за това. Както и участниците във войната от африканските колонии, насилствено хвърлени в една война, която не е тяхната война.\n\nОт 1939 година стотици хиляди западноафрикански войници са били изпращани да се бият по фронтовете в Европа, безброй мъже от британските колонии са били използвани като носачи или помощници. Във Франция, Германия и Италия, в Индия, Мианмар и тихоокеанските острови африкански войници са загивали за своите европейски колониални владетели.\n\nАфрикански войници се сражават срещу Вермахта в либийската пустиня\n\nОфициално се твърди, че войниците от Африка са били доброволци. В действителност обаче нещата са изглеждали доста по-различно. Така например ветеранът от войната Алберт Кунюко, който днес е на 93 години, говори открито за принудително набиране на войници: \"Работех в една текстилна фабрика, когато ни мобилизираха. Същото са правели и в други фабрики. Всички по-млади работници под 30 години, бяха рекрутирани\", казва 93-годишният днес мъж, който е председател на съюза на ветераните от Киншаса, столицата на Демократична република Конго - белгийска колония до 1960 година. Друг ветеран - Йоро Ба от Сенегал, също си спомня как се е озовал на фронта: \"Един ден французите дойдоха и не ни оставиха никакъв избор – трябваше или да се сражаваме, или да ни изправят на съд, което означаваше да бъдем разстреляни\".\n\nТези мъже не разбирали защо и срещу кого трябва да се бият, разказва Бейби Си, ветеран от Буркина Фасо: \"Тогава никой от нас не знаеше за какво иде реч, думата фашизъм не ни говореше нищо. Само ни казваха, че са ни нападнали германците, които смятали нас, африканците, за маймуни. Вече като войници имахме възможност да им докажем, че сме хора. Така беше. Никакви други обяснения не ни дадоха тогава.\"\n\nВоенен поход на африкански колониални войници\n\nВъв войната всички са равни\n\nСенегалският писател и режисьор на филми Усмане Зембене, също бивш колониален войник, казва, че във войната са видели и другото лице на белите хора, европейците - голи, кални, страдащи и умиращи. \"Това им помогна да проумеят, че всички хора са равни\", казва той. Затова и много бивши африкански войници се включвали масово в съпротивителните движения и организации, борещи се срещу колониализма в техните страни.\n\nНо не всички тръгвали по този път, казва американският историк от университета в Уотървил Рафаел Шек. Активистите от освободителните движения обвиняват ветераните, че са работели за колониалните сили, т.е. подпомагали са техните потисници. Много бивши войници днес са обречени на жалко съществуване и са напълно забравени, въпреки своя принос за победата над фашизма. \"Като ветеран от войната получавам 5 000 конгоански франка (около 5 евро). Това не може да е достойно заплащане за човек, сражавал се за Белгия във войната\", казва горчиво Алберт Кунюко.\n\nПрез 1946 година той се върнал в родината си Конго след две години, през които се сражавал в Южна Азия на страната на съюзническите сили срещу японците. Той не се чувства горд от това, че е участник във войната, защото не може да преодолее болката от загиналите негови другари. От 25 хиляди африкански войници, изпратени да се бият в Индия, само една малка част са се върнали обратно, казва със сълзи на очите ветеранът от Конго.","summary":"Над един милион африкански войници са се сражавали във Втората световна война. И до днес тези \"доброволци\" по принуда не са обезщетени и се борят за човешките си права.","language":"bul"}
{"url":"https://www.dw.com/bg/%D0%B7%D0%B0%D1%89%D0%BE-%D0%BA%D0%B8%D1%82%D0%B0%D0%B9%D1%86%D0%B8%D1%82%D0%B5-%D1%83%D1%81%D0%B8%D0%BB%D0%B5%D0%BD%D0%BE-%D1%83%D1%87%D0%B0%D1%82-%D0%B8%D1%81%D0%BF%D0%B0%D0%BD%D1%81%D0%BA%D0%B8/a-43948135","title":"Защо китайците усилено учат испански","date":null,"text":"От 2017 година напливът към курсовете на испанския езиков институт \"Сервантес\" в Китай е огромен. \"Впечатлени сме от растящия ни успех в Китай. Испанският се превърна там във втория най-популярен чужд език след английския\", казва директорката на института Инмакулада Гонсалес. Причината за това развитие, според нея, е следната: китайците гледат на Испания като на врата към Латинска Америка. Студентът Байчен Ксяо и неговата приятелка Юни Шао са пристигнали специално в Мадрид, да за усъвършенстват езика. \"Искам да говоря като испанец\", казва 24-годишната Юни Шао, която следва рекламен мениджмънт и електронна търговия в Пекин. Тя възнамерява да работи за китайския пазар от Испания.\n\nМладата двойка се наслаждава на испанския начин на живот, на слънцето и на гостоприемството на местните хора. Младите китайци обаче са наясно и с това, че икономическото значение на страната нараства. Факт, който си проличава и от броя на китайските туристи и инвеститори. Испанците пък се радват на евтините китайски магазини, където човек може да намери всичко.\n\nИдеално и за бизнес, и за туризъм\n\nОще през 2015 година китайските стоки съставляват десет процента от общия испански внос. Оттогава насам обемът на китайските стоки в страната е нараснал с 36 процента. Нараснал е и апетитът на китайските инвеститори към испанските фирми. Досега китайските инвеститори купуваха недвижими имоти, хотели, комплекси за голф. Междувременно обаче те започнаха да изкупуват и дялове в испански фирми във всички възможни сфери. Китайското участие в испански фирми междувременно се оценява на 4,65 милиарда евро. През 2015 година китайският милиардер Ван Цзянпин придоби 20 процента от акциите на футболния отбор Атлетико Мадрид. Затова и Байчен Ксяо бързо е получил стажантска позиция в клуба. \"Аз съм връзката между отбора и Китай, където Атлетико Мадрид вече има много фенове\", казва той.\n\nЗиме и лято тълпи от китайски туристи атакуват Барселона, Мадрид, Валенсия и Севиля. Футболът, фламенкото, коридата и шопингът се харесват особено много на китайците. Това е огромен потенциал за испанското правителство, тъй като китайците стават все по-богати. По данни на Световната туристическа асоциация, само през миналата година те са похарчили осем милиарда евро повече за туризъм. Само в Испания през 2017 година са пристигнали 600 000 китайски туристи. Испанското министерство на туризма иска до 2020 година да увеличи броя на китайските туристи до един милион, тъй като приходите от китайците не са за пренебрегване. През 2017 година туристите от Китай са похарчили почти 800 милиона евро в испанските магазини, ресторанти и музеи.\n\nКитайската мафия също харесва Испания\n\nС туристите обаче в Испания пристигна и китайската мафия. Някои китайци перат пари чрез внос и износ. Доскоро това не беше никак трудно. Сега обаче най-голямата испанска банка Caixabank трябва да доказва пред съда, че не е помагала на китайците в прането на пари. Става дума за около 100 милиона евро, които са влезли в страната през бившата спестовна каса за периода от 2011 до 2015 година. Всички заподозрени фирмени филиали се намират в мадридската икономическа зона Кобо Калеха, която е твърдо в китайски ръце. И китайската банка Industrial y Comercial de China стана обект на разследване. Тя е заподозряна в незаконни транзакции и пране на пари.\n\nВ последно време бяха извършени безброй арести, издадени бяха и някои присъди, но бизнесът на китайците, които имат все по-голямо влияние в Испания - дори и в местната политика, продължава да процъфтява.\n\nМеждувременно китайците празнуват в Испания и много от своите празници. В това число и китайската Нова година. А фактът, че човек не ги вижда нито на Майорка, нито в Марбея, а само в големите градове, се дължи на това, че дори богатите китайци в Испания предпочитат да живеят скромно. Седалищата на повечето китайски фирми се намират в Усера, едно сравнително бедно предградие на Мадрид. И китайските богаташи не се перчат със своите скъпи яхти и млади гаджета.","summary":"Китайците харесват Испания. И то не само като туристическа дестинация. Напоследък все повече китайски инвеститори се ориентират към иберийския полуостров. И китайската мафия не изостава от тази тенденция. Прочетете защо:","language":"bul"}
{"url":"https://www.dw.com/bg/%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0%D1%82%D0%B0-%D0%BA%D0%B0%D1%83%D0%B7%D0%B0-%D1%82%D1%80%D0%B8-%D0%BF%D0%BE-100-%D0%B3%D1%80%D0%B0%D0%BC%D0%B0/a-6251013","title":"Националната кауза ″Три по 100 грама″","date":null,"text":"„Защитата на ракията пред ЕС ще бъде национална кауза”, обяви неотдавна земеделският министър Найденов, с което даде старт на една от най-знаменателните кампании на сегашното българско правителство. За да се издейства в Брюксел 50-процентно намаление на данъчната ставка за тази любима „национална напитка”, в кампанията са мобилизирани почти всички министри, като се започне от финансовия Дянков, който вече направи точни разчети за акцизите в парламента, и се стигне до ключовия министър-историк Божидар Димитров, който отговаря за откриването на исторически факти, доказващи, че още византийските императори са се опиянявали с местния гроздов дестилат.\n\nЕуфорията около ракията - с неочаквани измерения\n\nПървите резултати вече са налице. Изровени са писанията на арабски хроникьор от 14-век, в които се споменавало, че левантийски търговци пренасяли медни казани за приготвяне на ракия и ги продавали по местните панаири, като получаваната от тях напитка първоначално се използвала за упойка, дезинфекция и разтривки. Трескави експерти се заровиха в провинциални музеи, където откриха калаено-оловните павурчета, с които през Възраждането по-заможното население консумирало гроздова, сливова и лакмуруху, за разлика от по-бедните, които за целта използвали обикновени кратунки. Етнолози за пореден път изтупаха прахта от народни песни и легенди, за да измъкнат оттам изпятото за вълшебния концентриран еликсир, а монаси от няколко манастира влязоха в конкурентна надпревара в доказването на уникалните рецепти за приготвянето на високоалкохолни специалитети в своите свети обители.\n\nШопът: ”Пие, пие, па спие!”\n\nОсвен, че за първи път от години насам обедини българите, еуфорията около лютата национална напитка придоби и други, неочаквани, измерения. В края на миналата година Ройтерс съобщи на света с апломб, че някои петрички села са нарекли, по примера на руската водка „Путинка”, домашната си ракия „Борисовка” - в знак на признателност, че премиерът Борисов се е захванал да намалява акциза върху домошарката. Тези дни стана известно, че находчиви българи успели да пренесат на части в канадската провинция Квебек ракиен казан и скоро след това зарибили с грозданка индианците от местен резерват, при това, на бартер – „огнена вода” срещу прясна сьомга от реката. Небезизвестният изпълнител Васко Кръпката също не остана назад, като композира и дори успя да изпее новото си парче „Домашна ракия блус”.\n\nТри по 100 грама - библията на близо 500 хил. българи\n\nЕ, това че броят на кьор-кютук пияните шофьори на кормилото от 2007-ма досега се е увеличавал с 1000 души годишно, че миналата година пияна до козирката 71-годишна баба уби с брадва своя приятелка по чашка или че 42-годишна лекарка, „джипи” от Кюстендил, след тежък запой така наложи с бастуна му своя 78-годишен събутилник, че той се помина от раните си, едва ли има фундаментално значение. Не е толкова забавна и констатацията на доц. Соня Тотева от клиниката за алкохолици в Суходол, че „три по 100 гр. ракия със салатка е библията на близо половин милион българи, които не могат да се справят с генетична обремененост по линия на пиенето или с всекидневния стрес да живееш в държава като България”.\n\nСега за премиер, правителство и народ най-важното е да се преборят за още по-голямото поевтиняване на алкохола, защото, както казват хората „Беднотия без ракия и вино не се търпи”. И най-вече през зимата на вече „отминалата” по думите на финансовия министър криза.","summary":"При казанджиите няма свободни часове за приготвяне на домашна ракия до Нова година, писаха медиите. В същото време България се опитва да защити пред ЕС марката \"Българска ракия\". Г. Папакочев за алкохолната еуфория.","language":"bul"}
{"url":"https://www.dw.com/bg/%D1%82%D0%B5%D0%BA%D1%83%D1%89%D0%B8%D1%82%D0%B5-%D1%81%D0%BA%D0%B0%D0%BD%D0%B4%D0%B0%D0%BB%D0%B8-%D1%89%D0%B5-%D0%BE%D0%BA%D0%B0%D0%B6%D0%B0%D1%82-%D0%BB%D0%BE%D1%88%D0%BE-%D0%B2%D0%BB%D0%B8%D1%8F%D0%BD%D0%B8%D0%B5/a-14847805","title":"Текущите скандали ще окажат лошо влияние","date":null,"text":"Норвегия членува в Шенген, но нейното членство е с ограничен статут, поради което страната не участва в гласуването по въпросите за охраната на външните граници на Европейския съюз, заяви посланик Скарстейн. Ето какво каза тя още:\n\n\"На Норвегия й бяха нужни три години, за да подготви според критериите на Шенген охраната на своята 200-километрова граница с Русия. Позицията на Осло по отношение на присъединяването на България и Румъния към шенгенското пространство е, че това трябва да се случи, когато двете страни постигнат критериите за членство.\n\nИма не само технически проблеми\n\nПоследният технически доклад за напредъка на България в подготовката за Шенген от миналия декември показа, че все още има непреодолени важни технически проблеми. Когато бъдат взети мерки по отстраняването им, дискусията за влизането на страната в шенгенското пространство може отново да започне.\n\nДругаде граничните бариери бяха прерязани\n\nРазбира се, проблемите са не само технически, защото зад апаратурата и мобилните средства за гранична охрана стоят живи хора. Когато границите на България и Румъния станат част от шенгенските граници, ние трябва да повярваме, че двете балкански държави ще съумеят да ги контролират.\n\nСпоред норвежката посланичка е съвсем логично да се обръща внимание и на човешкия фактор при охраната на границите, тъй като той може да ги направи особено уязвими. Защото ако тези граници не се контролират както трябва, нараства опасността от засилването на нелегалната миграция през тях.\n\nОсвен това норвежката посланичка припомни, че картината на констатираните от експертите на Шенген пропуски по охраната на българо-турската граница се усложнява и заради напрежението от наплива на нелегални мигранти през гръцко-турската граница.\n\nБългария трябва да е сигурна външна граница\n\nСпоред нея когато България стане част от Шенген, посоката на натиска ще се преориентира именно към българо-турския участък от външните граници на Общността. Норвежката страна би желала да е сигурна, че България ще успее да удържи този натиск.\n\nНорвежците искат освен това да са сигурни, че България правилно прилага механизмите за даване на статут на убежище на хора, които пресичат нейните граници и се представят за бежанци.\n\nПо повод досега постигнатото от българското правителство, посланичката заяви: \"Когато сегашното българско правителство дойде на власт, всички бяхме оптимистично настроени, а и хората в България повярваха в политическата му воля да се справи с язвите на обществото.\n\nИзбирателите бяха гласували за една недвусмислена антикорупционна и антикриминална политика и действително в началото правителството демонстрира силна воля да се справи с тези злини. Сега обаче си мисля, че много хора в България са разочаровани, защото очевидно няма достатъчно резултати.\n\nВсички помислихме, че ще видим някои силно корумпирани персони зад решетките, но все още много малка част от извършителите на тежки престъпления биват осъждани. Не сме доволни нито от скоростта, нито от качеството на съдебните разследвания, нито пък от работата на полицията и на прокуратурата.\n\nТехническата подготовка е най-лесна за изпълнение\n\nСтратегията на обвиняемите по делата за корупция, злоупотреба с власт и организирана престъпност е да бавят процесите, докато накрая обвиненията се разпаднат. Надяваме се правителството да положи усилия тези практики да бъдат прекратени.\n\nСкандалите с подслушванията ме карат да мисля с тъга за политическата култура в България, защото електронното следене и подслушването на телефонни разговори навсякъде в демократичните страни става само след санкция на съдия, който много добре трябва да проучи кому и за какво е нужна конкретната информация.\n\nТя би могла да послужи за борба с организираната престъпност, но в случая става дума за удари срещу политически опоненти, а това не е част от нормалната европейска политическа култура.\n\nПолитическите партии в България трябва да постигнат консенсус по противодействието на мафията и корупцията, а не да ги използват за собствените си противоборства. Това отнема много ресурси, привлича ненужен обществен интерес и хората вече нямат илюзии.\n\nМисля, че всичко това ще окаже влияние върху решението за българското членство в Шенген. Всички европейци четат вестници, знаят какво става в България и затова не са уверени, че страната е постигнала европейските стандарти\", каза посланик Скарстейн.","summary":"Текущите скандали в България ще окажат влияние върху решението за членството на България в шенгенското пространство. Това заяви за \"Дойче веле\" посланичката на Норвегия в София Тове Скарстейн.","language":"bul"}
{"url":"https://www.dnevnik.bg/print/arhiv_pari/2010/07/21/1728025_metul_rok_haus_i_hip-hop_raztursvat_plajovete_u_nas/","title":"Метъл, рок, хаус и хип-хоп разтърсват плажовете у нас","date":null,"text":"Летните фестивали по Черноморието за поредна година заваляха един след друг. Въпреки кризата тази година те са повече от всякога, а изпълнителите, които ще се подвизават по сцените у нас, не са случайни. Дори обратното - в България ще гостуват едни от най-големите имена на световната рок, метъл, хип-хоп и хаус сцена. Всички те идват като десерт за хилядите, които вече видяха на живо Metallica, Rammstein, Slayer и AC/DC в София. Но са жадни за още музика на живо, но по морето. ПионерПо традиция лятото започва с мощна метъл вълна, която ще залее феновете, избрали да посетят Северното Черноморие. И по-специално - столицата на рока в България Каварна. Там на 23 юли започва превърналият се в традиция \"Каварна рок фест\", който ще продължи до 25 юли. За тези 3 дни феновете, които се разходят до Каварна, ще могат да видят на живо Tarja, Kreator, Primal Fear, Sodom и Accept, както и още 8 големи банди от света на метъла и рока. Очаква се тази година напливът от фенове да бъде голям, както винаги. А това гарантира незабравими мигове, гарнирани със задължителната бира и скара пред градския стадион.\n\nИнтересен коктейлСледващата стъпка за феновете на по-тежката музика е Бургас, където организаторите на третия фестивал Spirit of Bourgas са подготвили интересен микс от изпълнители. От една страна, хедлайнер ще бъде Сердж Танкиан - фронтменът на System of a Down, който за жалост идва без Дарън Малакиан, Джон Долмаян и Шаво Одаджиан, с които изгряха на алтернативната сцена в началото на века. Не че като е сам, е лошо - хората, слушали албума му, знаят защо. От друга страна, най-голямото име на феста безспорно са The Prodigy, които ще излязат за втори път на живо пред българските си фенове. Да се надяваме - по-успешно от първия път. Но пък оттогава мина време, така че надеждите този път са големи. Заедно с тях посетителите на Spirit of Bourgas ще могат да чуят трип-хоп гигантите UNKLE, хип-хоп легендите Everlast (или просто Ерик Шорди от незабравимите House of Pain) и Grandmaster Flash и не на последно място - Apollo 440. Целият този микс от различни стилове ще залее централния плаж на Бургас между 13 и 15 август. Стягайте палатките и дим да ви няма натам.\n\nЕлектронноПаралелно с големите имена в метъла, рока и хип-хопа, пак по традиция следващата седмица стартира Solar Summer Festival, чийто домакин е Cacao Beach. Но не 4as pik на Cacao Beach, а едноименният хаус клуб, на който се очаква армия от DJ-и, сред които Richie Hawtin, Fatboy Slim, Armin van Buuren и превърналият се на практика в постоянен гост Victor Calderone. Те ще пускат пред феновете си в България съответно на 31 юли, 6, 13 и 20 август. Освен Слънчев бряг обаче тази година феновете на електронната музика ще могат да потърсят и алтернатива в Приморско. Да, на Южното Черноморие Метрополис организират Insomnia Festival, започващ още този петък с Nick Warren. Освен него зад пулта ще застанат Josh Wink, John Digweed, Guy J и т.н, и т.н. Очертава се интересно лято, нали.","summary":"Сезонът на летните фестивали по морето започва тази седмица в Каварна, продължава през Бургас и стига чак до Приморско","language":"bul"}
{"url":"https://www.dnes.bg/sofia/2015/09/09/stachkata-v-lufthansa-zasegna-i-letishte-sofiia.275965","title":"Стачката в Lufthansa засегна и Летище София","date":null,"text":"За отменени полети на Lufthansa съобщиха тази сутрин от летище София. Промяната се налага заради стачка на пилотите на авиокомпанията.\n\nДнес от столичната аерогара ще се изпълнят само един кацащ полет на Lufthansa - №LH1704 от Мюнхен в 18:30 часа, и един излитащ - №LH1705 за Мюнхен в 19:35 ч.\n\nОтменени са четири излитащи полета: №LH1707 за Мюнхен в 06:10 ч.; №LH1429 за Франкфурт в 06:50 ч.; №LH1703 за Мюнхен в 12:55 ч. и №LH1427 за Франкфурт в 14:05 ч., както и четири кацащи: №LH1702 от Мюнхен в 11:45 ч.; №LH1426 от Франкфурт в 12:50 ч.; №LH1428 от Франкфурт в 20:15 ч.; №LH1706 от Мюнхен в 22:05 ч.\n\nПовече информация пътниците могат да намерят на сайта на Lufthansa, на гишетата на авиокомпанията на Терминал 2 на летище София, както и на телефон 02/ 930 42 42, уточняват от столичното летище.\n\nОколо 1000 полета на германския авиопревозвач са отменени днес, тъй като към вчерашната стачка на пилотите на дълги разстояния от днес се присъединяват и колегите им на полетите на къси и средни разстояния.\n\n13-тата стачка на пилотите за последната година и половина бе обявена в понеделник и стартира във вторник, а днес се разширява. Протестът е нов опит на пилотите да принудят ръководството да се откаже от плановете си за увеличаване на пенсионната вързаст и орязване на привилегиите. По време на общо 12-те стачки от април 2014 г. насам по собствени данни компанията е загубила 300 млн. евро.\n\nОсновната ябълка на раздора продължава да бъде концепцията за свиване на разходите Wings. В конкурентната битка с редица други съперници Lufthansa възнамерява да предостави нискотарифни полети по повече дестинации. Но персоналът на Wings няма да бъде заплащан по тарифите на Lufthansa, а по по-ниски. Проблем са и преходните заплащания при пенсиониране за около 5 400 пилоти в групата. Авиокомпанията възнамерява да праща пилотите си в пенсия най-рано на 60 години, вместо досегашните 55 години, а пилотите се противят на това решение.\n\nСега те могат да се оттеглят на 55 години, като получават 60% от заплатата си през следващите 10 години. Наскоро обаче Европейският съюз промени правилата за лицензиране на летците и им позволи да работят до 65 години. Профсъюзът, който представлява 5 400 служители на Lufthansa и GermanWings, настоява за запазване на настоящите правила.\n\nОще икономически и политически новини четете в Investor.bg","summary":"От аерогарата ще се изпълнят само един кацащ и един излитащ полет","language":"bul"}
{"url":"https://www.dnevnik.bg/print/arhiv_pari/2009/06/10/1697091_trakiia_na_krachka_da_trugne_s_pari_ot_es/","title":"Тракия на крачка да тръгне с пари от ЕС","date":null,"text":"Наблюдаващият комитет за контрол на проектите, изпълнявани по Оперативна програма Транспорт, който последните два дни заседава у нас, с пълен консенсус е одобрил предложението доизграждането на автомагистрала Тракия да бъде включено като приоритетен проект в програмата. Това съобщи за в. Пари Иван Атанасов, председател на надзорния съвет на Национална агенция Пътна инфраструктура. Според него Управляващият орган към транспортното министерство и НАПИ са представили в комитета единна позиция по този въпрос. Включването на нови проекти, финансирани по ОП Транспорт, няма да стане за сметка на изключването на предишни проекти от нея.ПодготовкаВ момента се работи усилено по подготовката на търговете за оставащите три лота от аутобана, по всички необходими процедури като изготвянето на актуална оценка за въздействие на околната среда и на апликационните форми за кандидатстване за средствата, уточни Атанасов. Той прогнозира търговете за оставащите три лота от автомагистрала Тракия да стартират до края на тази година. Заложено е за строежа на трите отсечки да бъдат отделени 350 млн. EUR.\n\nПринципалътСлед като комитетът за наблюдение е излязъл със становище проектите, финансирани по ОП Транспорт, да бъдат разширени, Управляващият орган към транспортното министерство ще внесе това предложение в Европейската комисия, коментира за в. Пари министър Петър Мутафчиев. Ако ЕК го одобри, тогава ще може със сигурност да кажем, че Тракия ще се финансира с пари по тази програма, уточни Мутафчиев. Осигуряването на средства за доизграждането на аутобана е изцяло положителна новина за бизнеса, коментира за в. Пари Румен Йовчев, председател на съвета на директорите на Мостстрой, една от водещите строителни фирми у нас. Според него очертава се твърде много работа за нашите фирми, след като през миналата седмица стана ясно, че предстои и търговете за реконструкция и рехабилитация на II и III клас пътища в 59 общини да стартират до юли тази година. За тях са осигурени 216 млн. EUR безвъзмездна помощ от ЕС.\n\nПроцедуриИзвестно е след провала на колко процедури за доизграждането на аутобана и колко тежки дискусии между институциите, ангажирани с управлението на пътищата, се стигна до този резултат. Сагата със строежа на Тракия продължава почти девет години. Споровете вървяха главно около начина на финансиране на аутобана. Провали се смятаната за почти сигурна концесия за строежа на международния път, договорена от предишното правителство на Симеон Сакскобургготски с три португалски фирми. През януари тази година Брюксел спря процедурите за изграждане на два от оставащите три лота, защото имаше забележки към тръжните условия, подготвени от предишния Фонд Републиканска пътна инфраструктура. Наложи се сега НАПИ да разработва нови правила за участие в конкурсите.\n\nВъзможностиПредстои четвърто правителство най-накрая да пристъпи към реализация на проекта. Донякъде то ще бъде облагодетелствано, защото, ако ЕК каже \"Да\" Тракия да тръгне с европейски пари, то ще остане само да се довършат подготвителните процедури и да се обявят търговете за трите лота. Това няма как да не се случи, защото настоящият екип на Национална агенция Пътна инфраструктура вече е задействал механизмите.\n\nПрогнозиСпоред тях обаче е възможно бъдещият кабинет да реши, че този вариант не е подходящ, и изграждането на аутобана отново да се удължи за неопределено време. Това вече ще е фатално както за страната, така и за бизнеса.\n\nРазногласияТрудно постигнаха консенсусНастоящият консенсус дали автомагистрала Тракия да бъде включена в ОП Транспорт бе постигнат трудно. Първоначално транспортният министър Петър Мутафчиев и ръководството на Национална агенция пътна инфраструктура бяха на различни позиции по въпроса. Накрая обаче успяха да сближат становищата си.Румен Йовчев, председател на съвета на директорите на Мостстрой","summary":"Началото на строежа на магистралата е  планирана за края на тази година","language":"bul"}
{"url":"https://www.dw.com/bg/%D0%B5%D0%BB%D1%85%D0%B0%D1%82%D0%B0-%D0%B1%D0%B5%D0%B7-%D0%BA%D0%BE%D1%8F%D1%82%D0%BE-%D0%BD%D0%B5-%D0%BC%D0%BE%D0%B6%D0%B5%D0%BC/a-17313402","title":"Елхата, без която не можем","date":null,"text":"Коледната елха е откритие. Така поне твърди писателят Бернд Брунер, изследвал историята на коледното дърво в Германия. Според него празничната елха се появила за първи път във Фрайбург през 1419 година, когато местните пекари украсили едно дръвче с меденки и орехи. Но тъй като документи за това събитие няма, и други градове като Талин и Рига претендират, че именно там са се издигнали първите коледни елхи. Но във фрайбургската легенда откриваме нещо твърде пленително: на Нова година разрешили на дечицата да разтърсят дървото и да се насладят на нападалите от него сладкиши.\n\nНай-старите свидетелства за украсено коледно дръвче са от югоизточните райони на немскоговорящото пространство и то най-вече от протестанските области. Стигнали до наши дни информации уверяват, че през 1535 г. в елзаския град Шлетщад е имало елха, украсена с ябълки и сладкиши, които можело да се изядат на Богоявление.\n\nОт 1539 г. пък има данни, че коледна елха била поставена в катедралата в Страсбург. Всъщност сдруженията на занаятчиите държали особено много на вечнозеленото дърво, което обаче добива широка популярност едва през 19 век. Първоначално само по-богатите можели да си позволят лукса да си сложат елха, а на бедните им се налагало да се задоволят само с клони.\n\nОт езически култ - християнски символ\n\nПо отношение на корените на обичая съществуват най-различни теории. Така например навремето много култури изповядвали култа към дървото: вечнозеленото дърво като обиталище на боговете и символ на живота. На дръвчето разчитали да им донесе здраве и плодородие, да даде жизнени сили и защита. Римляните украсявали по Нова година домовете си с лаврови клони. А насочването към коледната елха се свързва с представянето на сцени от Библията през Средновековието - християнското учение било поднасяно като театрална пиеса за вярващите, които не можели да четат.\n\nДълго време църквата отказва да приеме \"езическото\" коледно дърво. Но народът успява да се наложи, а Протестантската църква, в крак с демократичните традиции, превръща коледната елха в символ за вярващите, разказва протестантският пастор Джефри Майерс. В края на 19 век тя вече \"превзема\" и католическите области на Германия и Австрия.\n\nВсе по-голяма, по-красива и по-луксозна\n\nС течение на годинитe украсата става все по-луксозна и пищна. Първата елха, грейнала в светлини, е от 1611 година - когато херцогиня Доротея Сибиле от Силезия наредила свещи по коледното си дръвче.\n\nПрез 1830 част от декорацията станали и коледните топки, изработени ръчно от стъкло. Според някои легенди, идеята за украсяване на елхата със стъклени топки била на един беден майстор-стъклар от Тюрингия. Действието се развивало през 1847 г., а човекът не можел да си позволи покупката на скъпи орехи и ябълки. И до днес Тюрингия се слави като център за производството на висококачествени стъклени украшения за елха.\n\nМеждувременно топките са неотменна част от блясъка на дървото по празника, за чийто произход се замислят малцина. \"Почти са го забравили\", констатира пастор Джефри Майерс. Защото Коледа е все пак празникът на рождението на Христос, макар точната дата всъщност да не е известна.","summary":"За повечето хора Коледата без елха е немислима. Но тя, елхата, придобива днешния си блестящ вид едва преди 100 години. А пътят, който тя изминава от гората до гостната, е доста дълъг.","language":"bul"}
{"url":"https://www.dnevnik.bg/sport/2003/02/27/55324_biatlonut_izprevari_po_reiting_bulgarskoto_futbolno/","title":"Биатлонът изпревари по рейтинг българското футболно първенство","date":null,"text":"Първият кръг от пролетния дял на футболното първенство е събрал по-ниска зрителска аудитория, отколкото състезанията от Световната купа по биатлон, които БНТ излъчва пряко. Това сочи пийпълметрично проучване на TV Plan/TNS за периода 18-23 февруари.\n\nПрез последния уикенд националната телевизия пусна комбинирано пряко предаване на срещите от Висшата лига \"Спартак\" (Варна)-ЦСКА и \"Левски\"-\"Черно море\", а веднага след тях бе излъчено преследването на десет километра при жените от Световната купа по биатлон, в което взе участие Екатерина Дафовска. Въпреки че българката не се представя много добре в последните стартове, в резултат на което отстъпи първото място в класирането за СК, състезанието има рейтинг от 11.1 процента. За сравнение този на футболните срещи е бил 7.3 процента. Съпоставка на данните сочи, че Дафовска има с около 30% по-висока аудитория в сравнение с тази на българската Висша лига.\n\nПарадоксът, при който доскоро непопулярен спорт като биатлона събира по-висока зрителска аудитория от футболното първенство, може да се обясни, от една страна, със силното представяне на Дафовска през сезона, а от друга, с все по-безинтересния и слаб шампионат във Висшата лига. Дафовска започна много силно сезона и до миналата седмица водеше в класирането за Световната купа по биатлон само пет старта преди края. Българката все още има реални шансове да спечели купата, тъй като разликата между нея и настоящата водачка - Мартина Глаго (Германия), е само 15 точки. Излъчваната картина също е с много високи стандарти. В същото време мачовете от българското първенство по футбол са с доста ниско качество, а поредицата от 13 победи на ЦСКА през есенния сезон до голяма степен също се отрази на интереса към първенството като цяло, тъй като много намали интригата за спечелването на шампионската титла. Закономерно репортажите от мачовете са с по-висок рейтинг, тъй като синтезират в съкратен обем най-интересните моменти.\n\nСрещите от Шампионската лига, които излъчва bTV във вторник и сряда, очаквано се изравняват по зрителски интерес с биатлона. Високото качество на играта, както и фактът, че в турнира участват най-силните отбори в света, правят мачовете много интересни за любителите на футбола. Така например двубоят \"Барселона\"-\"Интер\" има рейтинг от 10.2 процента, а \"Манчестър юнайтед\"-\"Ювентус\" - 11.1 процента - колкото този на биатлона. Нисък е интересът към срещите от Шампионската лига, които bTV излъчва на запис - около един процент. Този рейтинг е обясним с оглед късния час на излъчване след полунощ.\n\nРейтингът на мачовете от английската Висша лига по кабелната телевизия \"Диема +\" е по-нисък от тези на спортните предавания, включени в изследването, понеже каналът е кабелен и с по-ниска аудитория в сравнение с националните телевизии. Предишни проучвания обаче сочат, че \"Диема +\" има доста висок рейтинг по време на излъчването на срещите от английското първенство в сравнение с останалите кабелни телевизии.\n\nПивоварната \"Загорка\" стана генерален спонсор на българското футболно първенство. Договорът беше подписан в четвъртък в ресторант \"Скай плаза\" и ще бъде в сила до края на настоящия сезон, като има опция за удължаването му. Финансовите параметри на споразумението не бяха обявени. По предварителен план по-малка част от сумата по договора ще бъде разпределяна поравно между всички клубове, а по-голямата - след края на първенството, като това ще става пропорционално на заетото място в крайното класиране и броя на излъчените срещи по телевизията.\n\n\"Загорка\" ни подаде ръка, а ние няма да я изпуснем\", заяви след това президентът на Професионалната футболна лига (ПФЛ) Валентин Михов, който е управител на S.V.-RSA България. Лигата получи правото да администрира шампионата преди началото на пролетния сезон. Изпълнителният директор на \"Загорка\" АД Димитър Алексиев обясни, че този спонсорски договор е може би най-бързо подписаният. \"Това споразумение е естествено продължение на стъпките, които \"Загорка\" прави във футбола. Дано и други фирми ни последват и българският футбол да пробие в Европа\", заяви той. Пивоварната организира още от миналия сезон играта \"Зеленият картон на \"Загорка\".","summary":"Тв аудиторията на Дафовска за миналия уикенд е с 30% по-висока от тази на мачовете","language":"bul"}
{"url":"https://www.dw.com/bg/%D0%B4%D0%BE%D0%B3%D0%BE%D0%B4%D0%B8%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BC%D0%BE%D0%B6%D0%B5-%D0%B4%D0%B0-%D0%B8%D0%B7%D0%BF%D0%BB%D1%83%D0%B2%D0%B0-%D0%BD%D0%B0%D0%B3%D0%BE%D1%80%D0%B5/a-4469955","title":"Догодина България може да изплува нагоре","date":null,"text":"Бас Бакер обрисува следната картина за сегашното положение на българската икономика: „България беше засегната от два шока. Първо, поради световната финансова криза потоците от чужди капитали към България намаляха рязко. Второ, поради рецесията в търговските партньорки на България износът намаля рязко. В резултат на това икономиката на България изпадна в рецесия. Най-новата ни прогноза е, че икономиката на страната ще се свие със 7 процента през тази година, и с 2 и половина процента през следващата година, което е много повече в сравнение с предишните ни прогнози”, уточнява Бакер.\n\nПричина за това занижаване е фактът, че през първите три месеца на тази година икономическият ръст е бил доста под очакванията. Най-новата прогноза на МВФ за България е и най-лошата досега. Тя се влияе от развитието в останалата част на Европа. Повечето европейски държави са в рецесия. Германия, например, ще има свиване с повече от 6 процента тази година. Как изглежда понастоящем българският финансов сектор?\n\n„Банките влязоха в периода на рецесия с голям капиталов буфер, коефициентът на капиталова адекватност беше 16 процента – много по-висок от препоръчания минимум за еврозоната от 8 процента. През последните години банките в България имаха големи печалби. Очевидно е, че сега, след като кредитирането се забави рязко и икономиката е в рецесия, печалбите ще намалеят. Много вероятно е броят на просрочените заеми да нарасне. Но той няма да достигне 40 процента, както предвиждат някои външни анализатори”, е категоричен Бас Бакер. Ще издържи ли, според него, валутният борд в България? Ще може ли левът да запази стойността си, да не се обезцени?\n\nБългария може да влезе в голям дефицит\n\n„Не сме загрижени за валутния борд. Бордът беше един от главните източници на стабилност за България. Важно е, разбира се, успоредно с валутния борд да се води адекватна икономическа политика. През последните години България имаше големи фискални излишъци. Но тази година данъчните постъпления намаляват, което е резултат от рецесията. Очакваме, че през следващата година те ще намалеят още повече. При това положение излишък не може да има. Дори обратното: възможно е страната да влезе в голям дефицит.\n\nПрез първите 5 месеца на тази година разходите бяха с 25 процента по-високи в сравнение с първите 5 месеца на 2008, а постъпленията бяха с 6 процента по-ниски. Можете да си представите, че при такова положение не само се стопява излишъкът, но и започва натрупване на дефицит. Видяхме в други държави, че в условия на криза фискалните баланси могат да се влошат много бързо. Сега, след като в България ще имаме ново правителство, е много важно да се направи строга преценка на фискалната ситуация и да се вземат мерки за контролиране на разходите, за да не се стига до дефицит”, съветва експертът от МВФ. Нуждае ли се, според него, България от финансовата помощ на МВФ?\n\nБас Бакер в интервю за ДВ\n\nЛъч на надежда през 2010 година\n\n„Ситуацията засега е стабилна. А и не сме получавали искане за подпомагане от фонда. Но ако България се обърне към нас с молба за помощ, ние с удоволствие ще я предоставим”, казва Бакер, като оборва твърденията, появили се в българската преса, че България вече е водила неформални разговори с МВФ за гъвкав заем, но е получила отказ, тъй като отказала да приеме условията на фонда за свиване на разходите и актуализация на бюджета. В заключение Бас Бакер дава своята прогноза за това кога може да започне възстановяването на българската икономика.\n\n„Глобално погледнато може да се каже, че има повод за надежда. Някои държави започват да се стабилизират, световните финансови пазари се успокояват. Надяваме се, че през втората половина на тази година ще започне възстановяването в САЩ, а ако то действително настъпи, положителният ефект ще се усети и в останалите развити държави. От тяхното стабилизиране зависи развитието на българската икономика. Прогнозите ни за следващата година са обаче категорични: очакваме сериозно свиване на икономиката, което ще е резултат от свиването тази година. Надяваме се, че през 2010 година икономиката на България ще започне да се възстановява”, казва Бас Бакер, ръководител на мисията на МВФ за България.","summary":"МВФ отново разтревожи България. Институцията занижи двойно прогнозите си за развитието на българската икономика. В тази връзка Соня Каникова разговаря с Бас Бакер, ръководител на мисията на МВФ за България.","language":"bul"}
{"url":"https://www.dw.com/bg/%D0%BA%D1%80%D0%B8%D0%BC%D1%81%D0%BA%D0%B8%D1%82%D0%B5-%D1%82%D0%B0%D1%82%D0%B0%D1%80%D0%B8-%D1%81%D0%B5-%D0%BD%D0%B0%D0%B4%D1%8F%D0%B2%D0%B0%D1%82-%D0%BD%D0%B0-%D1%82%D1%83%D1%80%D1%86%D0%B8%D1%8F/a-17483011","title":"Кримските татари се надяват на Турция","date":null,"text":"Сред тюркското сунитско малцинство на полуостров Крим, което има численост от около 300 000 души, се множат страховете от евентуално отделяне на региона от Украйна. Кримските татари са наследници на онези хора, които по времето на близо 300 вековното господство на Османската империя на полуостров Крим са приели исляма като своя религия, а турският - като свой официален език. Кримските татари спадат към тюркските народи и по официални данни на турското външно министерство съставляват 13 процента от населението на полуострова. Турция се чувства етнически и културно свързана с кримските татари, наричани от Анкара също и кримски турци. Затова турската външна политика се стреми да помогне за намирането на мирно решение на конфликта.\n\nТурският външен министър Ахмет Давутоглу наскоро прие в Анакара представители на Кримското дружество в Турция и подчерта, че страната му винаги ще стои на страната на кримските татари. \"Ние ще сме първите, които ще помагат на страдащите ни братя и сестри, където и да се намират те\", каза той. Посредническата роля на Турция е желана и от самата Украйна. Информационната агенция \"Джихан\" съобщи, че украинското посолство в Анкара чрез мейл е призовало турското правителство да се присъедини към международните усилия за прекратяване на ескалацията и напрежението. В мейла посолството предупреждава за \"надвисналата голяма опасност\" за кримските татари, ако Русия окупира Кримския полуостров.\n\nКримски татари отбелязват в Симферопол годишнина от масовите депортации по времето на Сталин\n\nТурската общественост също реагира активно на конфликта в Крим. В много турски градове хората излязоха на протести, организирани от Кримското дружество в Турция. \"Петте милиона кримски татари, живеещи в Турция, са възмутени от развитието на конфликта\", казва историкът Хакан Киримли в разговор с Дойче Веле. Самият Киримли е етнически кримски татарин и е член на дружеството. \"Хората протестират срещу руската инвазия в Украйна и са против евентуалното присъединяване на Крим към Русия. Причината за това антируско поведение е горчивият опит, насъбран по време на руското господство\", казва Хакан Киримли. Руското владичество трае над 200 години и кримските татари се опасяват, че гоненията срещу тях могат и да се повторят.\n\nОт 1475 до 1774 година полуостров Крим е част от Османската империя. След руско-турската война от 1770-1774 полуостров Крим придобива независимост. През 1783 обаче Руската империя анексира Крим и го превръща в своя провинция\", обяснява историкът Кахраман Сакул за Дойче Веле. През 1921 година полуостровът става част от Съветския съюз. През 1944 година, по времето на Сталин, е приет закон, който обявява кримските татари за предатели на Съветския съюз.\n\nПричината е в това, че по време на нацисткото нападение над Съветския съюз се образуват татарски легиони, които се бият на страната на нацистите. В резултат на това всички кримски татари са обявени за колаборационисти и са прогонени от полуострова. Едва от 90-те години на миналия век насам, т.е. след разпадането на Съветския Съюз и след създаването на независима Украйна, кримските татари започват да се завръщат на полуостров Крим\", казва Кахраман Сакул. Украинците приветстват завръщането на кримските татари на полуострова като противотежест на руското население. \"Украинците и кримските татари са естествени съюзници срещу руското проникване в региона\", казва историкът.\n\nМост между Турция и Украйна\n\nДжамия на татарите от полуостров Крим\n\nКахраман Сакул твърди, че турско-украинските взаимоотношения се базират предимно на наличието на татарското малцинство. \"От 1990 година насам Турция инвестира преди всичко в културната сфера. В Украйна също има татарски дружества, които служат като мост между Турция и Украйна\", казва той. Хакан Киримли казва, че Турция естествено е против руска интервенция в Украйна: \"Мисля, че Турция може да наложи икономически санкции срещу Русия.\n\nКато член на НАТО, Турция ще действа съвместно с партньорите си от Алианса и ЕС, за да даде ясен сигнал, че не е съгласна с руското поведение\", казва Киримли. Кримските татари искат да избегнат всякакъв конфликт, защото знаят, че ще бъдат първите жертви на руската армия. \"Кримските татари познават омразата на паравоенните руски групировки към техния етнос. От тази гледна точка, нито един кримски татарин не иска война\", заключава Хакан Киримли.","summary":"В продължение на 300 години Крим е част от Османската империя, преди да бъда анексиран от Русия. Тюркското мюсюлманско малцинство днес отново живее на полуострова и е нещо като противотежест на руското влияние.","language":"bul"}
{"url":"https://www.dnes.bg/world/2016/06/29/iunker-si-pravi-maitap-s-anglichanite-stiga-meditirahte.307254","title":"Юнкер си прави майтап с англичаните: Стига медитирахте!","date":null,"text":"Председателят на Европейската комисия Жан-Клод Юнкер си направи шега с неспособността на британските политици да стартират незабавно процедурата за напускане на ЕС като им спусна срокове, в които да я задействат след оставката на Дейвид Камерън.\n\n\"Ако някой от лагера за оставане в ЕС стане премиер, той трябва да задейства клаузата за 2 седмици. Ако е от напускащите – на следващия ден\", поръча Юнкер след края на първия ден от срещата на върха в Брюксел.\n\n\"Разбирам, че Камерън има нужда от време за медитация, но не разбирам, тези които искаха да напуснат, че нямат идея как да го направят\", добави той.\n\nШефът на Еврокомисията поясни, че не приема обяснението на британския премиер Дейвид Камерън, дадено по време на вечерята му с евролидерите снощи, че британците са казали \"не\" на ЕС, защото не е успял да се справи с имиграцията.\n\n\"Не мисля, че е вярно, защото това са общи проблеми. Моето впечатление е, че не бива да се изненадваш, че избирателите ти вярват, когато с години разправяш от сутрин до вечер, че ЕС се управлява от бюрократи и технократи, които никой не е избирал\", каза Юнкер. Според него политиците би трябвало да си дават сметка за поведението си.\n\nЮнкер има зъб на Камерън отпреди избирането си, тъй като британският премиер и унгарският му колега Виктор Орбан, бяха против той да оглави Европейската комисия през 2015 г.\n\nОт своя страна Камерън заяви, че съжалява, че е загубил, но не че е организирал референдума, тъй като това е била волята на британския парламент.\n\nЕвропейската комисия има всички шансове да получи задачата да преговаря от името на ЕС за напускането. Германският канцлер Ангела Меркел заяви, че това е логично, тъй като досега тя е водила преговорите с трети страни.\n\nДържавите членки ще изготвят насоки за интересите на Съюза, които Комисията да следва. Меркел смята, че процесът на излизане на Великобритания е необратим и британските политици не са оставили у нея впечатление, че няма да задействат клаузата за напускане.\n\nСъщото потвърди и Камерън след последното си участие сред европейските лидери, преди да напусне \"Даунинг стрийт\" 10 през септември. До есента правителството ще анализира опциите за разтрогване на отношенията с ЕС, след което неговият наследник ще избере преговорна стратегия и ще задейства клаузата.\n\nКамерън не се ангажира със срок, както и европейските лидери, с изключение на шегата на Юнкер, в който това може да се случи. Холандският премиер Марк Рюте, чиято страна председателства ЕС в момента, предупреди, че Съюзът трябва да се подготви за дълги и сложни преговори и да ги води в приятелска атмосфера.\n\nСамият Камерън коментира като най-трудно договарянето на достъп до общия пазар на ЕС, което обаче да не е обвързано със свободното движение на хора. Според европейските договори общият пазар действа като свободно движение на хора, стоки и услуги.\n\nШефът на Европейската централна банка Марио Драги е информирал европейските лидери, че Brexit е променил негативно икономическите тенденции в ЕС. Отрицателните последици обаче са били по-малки от предвижданията на банката, която поддържа стабилността на еврото.\n\nВеднага след огласяването на резултатите от референдума британската лира падна, финансовите пазари замряха, а инвеститорите започнаха да се отделят.\n\nВ анализа на ЕЦБ се признава, че референдумът има негативно въздействие върху общото икономическото развитие на Европа. Днес европейските лидери ще се съберат за първи път без британския премиер, за да обмислят как да намалят загубите и да укрепят общата валута.\n\n\"Можем да се противопоставим на отрицателните тенденции, като покажем, че всички сме заедно\", убедена е Меркел.","summary":"Загубите от Brexit били по-малки от прогнозите на Европейската централна банка","language":"bul"}
{"url":"https://www.dnevnik.bg/print/arhiv_pari/2004/08/01/1613255_cenata_v_novite_kompleksi_po_moreto_stigna_1000_eur_za/","title":"Цената в новите комплекси по морето стигна 1000 EUR за кв. м","date":null,"text":"В средата на летния сезон по-голямата част от брокерите, които работят по морето, твърдяха, че масово се търсят свободни парцели, които са в регулация и в близост до плажната ивица. Кандидатите за тях бяха основно чужди граждани и по-заможни българи, които инвестираха с надеждата да ги препродадат след година-две поне на двойни цени. В средата на юли трудно се намираха парцели в регулация в близост до комплексите и по Южното Черноморие. Свободните имоти тогава бяха най-вече в района на Добрич. В момента се предлагат атрактивни парцели в регулация и по други места на Черноморието, част от тях с изградена инфраструктура. Други са в близост до ток, вода и излаз на шосе, имат и панорамна гледка към морето. Най-много добри предложения за свободни парцели в регулация може да се открият в Бяла и Обзор. Цената, разбира се, варира според местоположението, комуникациите и квадратурата, която се предлага, но е напълно възможно да купите имот средно за 25 EUR/кв. м.На север - в Крапец, Каварна, Шабла и Балчик -имотите струват по-евтино и там цената на парцелите е с около 10 EUR по-ниска за квадратния метър. Свободни парцели на юг от Бургас също се намират, макар и в не толкова атрактивни места. Повече парцели се предлагат във Варвара, Свети Влас и около къмпингите. Стойността на имотите там е много по-висока и понякога надвишава 50 EUR на кв. м.Прави впечатление, че свободни парцели в непосредствена близост или в рамките на самата плажна ивица се предлагат поне на два пъти по-ниска цена, отколкото ако са на 2 до 5 км отдалечени от крайбрежието. Според специалистите те са предпочитани заради възможността да се изградят на тяхна територия вилни селища, докато за имотите на първа линия все още не е ясно какви ще са разпоредбите.Според агенциите за недвижими имоти основните купувачи по родното Черноморие остават англичаните и те предпочитат да купуват готови къщи. Повечето от тях се насочват към имоти, които не са непосредствено до крайбрежието, но за сметка на това са по-евтини. Стари къщи се купуват и на 15 до 20 км от плажната ивица. Явно търсенето на къщи е изкарало на пазара повече оферти, но предложения има буквално за всеки джоб, коментират брокери. Тенденцията е да се предлагат повече имоти в неизвестни селища, които са в близост или до големи курортни центрове и градове - Бургас, Варна, комплексите, или в познати курорти без атрактивни природни дадености. Стари къщи в неизвестни села до големи градове и известни курорти може да се намерят и под 100 EUR на кв. м. Повечето от офертите в момента обаче са за големи и нови къщи или за къщи в строеж, чиято цена върви средно около 300 EUR/кв. м. В утвърдени и познати черноморски селища, макар и неголеми - като Черноморец и Балчик, цената на къщите надхвърля 800 EUR/кв. м. И при най-беглия поглед върху пазара за жилищна площ по Черноморското крайбрежие остава впечатлението, че българинът сякаш е пренесъл там навика си да живее в 2- и 3-стайни панелки. Новото строителство отдавна не е панелно и е несравнимо по-луксозно, но квадратурата се е застопорила на познатите ни до болка 60 до 80 квадрата площ.Става въпрос обаче не за стари и преустроени жилища, а за съвсем нови апартаменти в съвсем нови жилищни комплекси, които се строят около известни курорти и в близост до крайбрежната ивица. Повечето от тях ще са готови за следващия летен сезон, но се продават на зелено. Цената им зависи от много условия, но в повечето случаи е около 1000 EUR за кв. м, което означава, че за 70 кв. м жилище ще трябва да платите минимум 70 хил. EUR. . Спешно се продават парцели на първа линия, за да се изпревари законът за Черноморието","summary":"СОБСТВЕНИЦИТЕ на парцели на първа линия до морето се опитват спешно да ги продадат, показа проверка на в. ПАРИ. Сигналите, които Министерството на регионалното развитие и благоустройството /МРРБ/ даде, че държи на своя вариант на проектозакона за Черноморието, изкара много парцели в местностите около големите комплекси и от по-малките населени места на пазара, коментираха брокери от няколко агенции за недвижими имоти. Често собствениците на имот, който влиза в рамките на плажната ивица, уточняват, че търсят спешно купувачи. Повечето от предлаганите парцели обаче са големи като площ и крайната им цена е висока.","language":"bul"}
{"url":"https://www.dw.com/bg/%D0%B3%D0%B5%D1%80%D0%BE%D0%B8%D1%87%D0%BD%D0%B8-%D1%80%D0%B5%D1%88%D0%B5%D0%BD%D0%B8%D1%8F-%D0%B7%D0%B0-%D0%B3%D1%8A%D1%80%D1%86%D0%B8%D1%8F/a-18655030","title":"Героични решения за Гърция?","date":null,"text":"Работата всъщност е опечена. В сряда /19.8./ германският Бундестаг ще одобри третия помощен пакет за Гърция. Канцлерката твърдо защитаваше германските позиции по време на европейската среща на върха през юли, а финансовият министър - за последно в петък миналата седмица. До голяма степен те успяха да наложат принципа, че помощи ще се отпускат само срещу реформи и то при строг контрол. Меркел и Шойбле знаят, че единствено по този начин биха могли да получат подкрепата на Бундестага за нови финансови помощи за Гърция. Цената за това обаче беше висока, защото пострада имиджът на Германия. След фаза на голяма симпатия към Берлин, сега Германия отново се възприема като неприятно доминираща.\n\nГласуване под впечатлението на настроенията в чужбина?\n\nДепутатите, които прекарват ваканцията си в чужбина и сега се връщат, за да участват в извънредното заседание на Бундестага в Берлин, вероятно са под впечатлението на подобни настроения. Възможно е този факт да накара някои от депутатите още веднъж ще премислят решението си да гласуват „против” помощния пакет. Тъкмо тази очаквана съпротива от партията на Меркел - ХДС - прави гласуването особено интересно и във вътрешно-политически аспект. Броят на „отцепниците”, които отказват да подкрепят линията на канцлерката, нараства с всеки следващ помощен пакет за Гърция, гласуван от парламента. През 2010 г, когато беше приет първият пакет, „против” гласуваха само четирима, през 2012 вече бяха 13, а през февруари тази година - 29 депутати от ХДС. През юли тази година 60 депутати заявиха публично, че отказват да подкрепят линията на Меркел по отношение на Гърция. Ръководството на парламентарната фракция упражни върху тях дори явен натиск, което беше нетактично и излишно.\n\nТези действия породиха голяма съпротивата сред въпросните депутати и много от техните избиратели. Та нали депутатите по закон са длъжни да гласуват по съвест. Избирателите безусловно подкрепят този принцип, поне доколкото депутатското решение съответства на мнението им. А в случая с Гърция това мнение е ясно: 57% от германците са против новия пакет с помощи за Гърция, над 80% са тези, които не вярват, че Гърция ще изпълни поетите пред ЕС задължения. Съвсем ясно е, че голяма част от депутатите усещат тези настроения в своите избирателни окръзи, което прави решението им още по-мъчително.\n\nВсъщност няма нищо лошо в това, че народните представители са изпълнени със съмнения - в крайна сметка те са длъжни внимателно да претеглят и премислят кое е най-правилното решение. И ако преценят, че не са достатъчно компетентни, за да вземат решение в съответната област, да се ориентират по мнението на специалистите от тяхната фракция.\n\nЗалезът на Меркел няма да се състои\n\nСамо че, някои от депутатите несъмнено ще се поддадат на голямото изкушение да се представят пред избирателите си като непреклонни и принципни. Какъв по-сгоден случай биха имали да се покажат като бунтари. Това на практика няма да им струва нищо, защото мнозинството на управляващата коалиция е толкова голямо, че неколцина “отцепници” повече или по-малко не са от голямо значение. Затова пък германският авторитет в чужбина несъмнено ще пострада, също и отношенията с Гърция.\n\nДа се очаква, че предстоящото гласуване ще доведе до разцепление в лагера на християндемократите или до залеза на Ангела Меркел, е напълно нереалистично. След последното – също положително за Гърция – решение на Бундестага одобрението за ХДС сред германците дори нарасна с един процент и стигна 42 на сто. Затова гласуването в сряда по никакъв начин няма да повлияе на съдбата на германското правителство.","summary":"Германските депутати са разкъсвани от съмнения. Утрешното гласуване на новия пакет с помощи за Гърция ще изкуши вероятно мнозина от тях да се покажат като бунтари. Но на каква цена, пита в коментара си Дагмар Енгел.","language":"bul"}
{"url":"https://www.dw.com/bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B8%D1%82%D0%B5-%D0%BC%D0%B5%D0%B4%D0%B8%D0%B8/a-2599447","title":"България в международните медии","date":null,"text":"Две швейцарски електронни издания - Нюз и Хайспийд информират за започналите разследвания на Европарламента по аферата около евентуалните тайни полети и разпити на ЦРУ в Европа. Изданията припомнят, че според послените публикувани в швейцарския вестник Зонтагсблик информации, подобни тайни места за разпит са съществували в няколко източноевропейски страни, включително и България.\n\nТемата за разширяването на ЕС и способностите на общността да приема нови членове, както и да се реформира – е тама, която се появява в различни вариации най-вече в австрийския печат. По разбираеми причини, тъй като Австрия е ротационен председател и полага усилия за спасяването на общия проект , наречен конституция. Вестник “Курир” помества интервю с външната министърка Урсула Пласник, в което тя заявява, че независимо от отрицателните референдуми в Холандия и Франция, все още е възможно да се намери обшо решение на проблема. Между другото Пласник твърди, че ЕС може да функционира много добре и въз основа на договорът от Ница, в който са предвидени дори евентуални нови страни-членки като България и Румъния. Агенция Ройтерс пък резюмира реч на френския министър на вътрешните работи Никола Саркози, който заявява, че разширяването на общността трябва временно да спре, докато не се реформират европейските институции. Саркози заявява обаче, че България и Румъния няма да са засегнати от това временно спиране. Същото мнение изказва австрийският политик и шеф на федерална провинция Йозеф Пюрингер пред вестник “Ди Пресе” като заявява, че че след приемането на България , Румъния и Хърватия ЕС се нуждае от почивка.\n\nНяколко издания продъължават да коментира освобождаването на атентатора срещу Папата Мехмед Али Агджа и така наречената българска следа. Вестник “Вашингтон Пост ” припомня новото подемане на темата през април миналата година, когато италиансик вестници съобщиха, че от архивите на Щази на бившата ГДР личали някои улики за връзки с България. Швейцарският Нойе Цюрхер Цайтунг споменава мимоходом за българската следа като подозрение главно на Ватикана, предизвикано от близостта на България до Съветския Съюз. Швейцарският вестник обширно цитира турски медии, критикуващи освобождаването на Агджа и наричащи го “позорно”.Цитиран е известен журналист, който твърди, че реформираното турско правосъдие е било използвано за това, да пусне на свобода убийци като Агджа и да задържи в затвора писатели като Орхан Памук. Вестник Вац в статия за освобождаването на Агджа отбелязва, че макар и на свобода животът му бил в опасност, поради това, че крием множество тайни. Франкфуртер Алгемайне Цайтунг акцентира върхо мистериозния атентат срещу Папата, който так и си останал неразкрит. Полският вестник “Жечпосполита” пише, че истината за атентата ще се разбере, само ако Агджа най-сетне каже истината или ако се разкрият нови архиви от бившите комунистически страни, които да потвърждават така наречената “българска следа”.\n\nГерманският “Ди Велт” помества интервю с представител на СЗО, отговарящ за превенцията срещу грипни епидемии Клаус Щьор, който заявява, че в провинциалните области на България и Румъния ситуацията не се отличава много от тази в Турция, където хората масово гледат птици в дворовете си .\n\nЗюддойче Цайтунг информира за гневните реакции на тенисистката Сесил Каратанчева, заявила, че след двугодишното наказание ще се завърне с гръм и трясък в спорта.","summary":"Европейското разширяване, разследването на аферата около дейностите на ЦРУ и освобождаването на Агджа - бяха някои от темите по които международните медии споменават днес България.","language":"bul"}
{"url":"https://www.dw.com/bg/%D1%82%D0%B0%D0%B9%D0%BD%D0%B0%D1%82%D0%B0-%D0%BD%D0%B0-%D0%BC%D0%BE%D0%BD%D0%B0-%D0%BB%D0%B8%D0%B7%D0%B0/a-40904021","title":"Тайната на Мона Лиза","date":null,"text":"„Мона Лиза“ на Леонардо да Винчи не е обикновен портрет на жена. Легендарен е загадъчният ѝ поглед, който макар да е леко разфокусиран, сякаш непрекъснато ни следва. Жената на портрета няма нито мигли, нито вежди, облеклото ѝ е съвсем обикновено и в тъмни цветове, сякаш носи траур. Но защо тогава се усмихва?\n\nИзкуствоведите открай време спорят и за историята на картината. Най-популярна е теорията на Джорджо Вазари, биограф на Леонардо. Според нея художникът е портретирал Лиза ди Нолдо Герардини, съпруга на флорентинския търговец на коприна Франческо дел Джокондо, който поръчал портрета през 1503 година. Но Леонардо тъй и не го продал на търговеца - нещо много странно за онези времена, когато художниците са рисували главно по поръчка.\n\nИма и друга теория: хронистът Антонио де Беатис цитира твърдение на самия Леонардо, че е нарисувал картината по поръчка на друг свой меценат - Джулиано де Медичи. Беатис твърди, че на 10 октомври 1517 бил в ателието на Леонардо във френския град Амбоаз, където на посещение дошъл и приятел на Медичи - благородният кардинал Луиджи д‘Арагона. Според Беатис, Леонардо показал на кардинала три картини: портрети на Йоан Кръстител и на Света Ана, както и изображението на „една флорентинска дама, рисувана по поръчение на Джулиано де Медичи\".\n\nИ двете теории за произхода на „Мона Лиза“ имат както последователи, така и противници сред изкуствоведите, поради което и до ден-днешен никой не може със сигурност да каже коя всъщност е била тази жена.\n\nСъществуват още многобройни версии за лицето, изобразено на портрета. Включително, че това е мъж, ако не и самият Леонардо. Ясно е едно: Леонардо явно много е държал на тази картина, защото никога не я е продал и през 1516 година я е взел със себе си във Франция. Малко преди смъртта му негов ученик продал „Джокондата“ на френския кралски двор, откъдето тя по-късно била преместена в Лувъра. През 16 век картината е в частната колекция на френските крале. След Френска революция тя за известно време виси в спалнята на Наполеон, а от 1815 година е изложена в Лувъра.\n\nВпрочем, \"мона\" е често срещано в италианския език сливане на \"мадона\", което значи \"моята дама\", еквивалент на френското \"мадам\". Тоест, името на картината означава \"Мадам Лиза\". Алтернативното име „Джоконда\" е женски род на Джокондо. На италиански обаче giocondo означава също „весел, жизнерадостен, жив\". С други думи, „Джоконда\" може да се преведе и като \"весела жена\". Заради усмивката това име придобива двойно значение.\n\nЗа световната слава на „Мона Лиза\" допринасят и многобройните ѝ перипетии. През 1911 я открадва един ломбардийски занаятчия, който иска да я върне в Италия. Арестуват го едва две години по-късно, когато се опитва да предаде картината на прочутата флорентинска галерия „Уфици“. Завръщането ѝ в Париж предизвиква небивал наплив от посетители в Лувъра.\n\nПрез 1956 година са извършени цели две покушения върху картината. Най-напред неизвестен човек залива долната ѝ част с киселина, която нанася сериозни повреди на картината. После пък боливийски турист замеря „Мона Лиза“ с камък. Оттогава картината се пази зад бронирано стъкло. Така тя остава невредима, когато през 2009 година една посетителка хвърля по нея чаша.\n\nСпоред реномирани изкуствоведи, картината е била представена публично за пръв път през октомври 1517 - тоест, точно преди 500 години.","summary":"Светът ѝ се възхищава вече 500 години, но тайната ѝ си остава неразгадана: коя е Мона Лиза, увековечена от великия Леонардо да Винчи? Ето най-популярните теории:","language":"bul"}
{"url":"https://www.dnevnik.bg/print/arhiv_pari/2003/09/01/1592323_v_nadprevarata_za_sofiia_za_pruv_put_vlizat_biznesmeni/","title":"В надпреварата за София за пръв път влизат бизнесмени","date":null,"text":"Наесен обаче се очаква в столичната управа да влязат хора не само от различни цветове, но и с твърде противоречиви интереси. Поради това споменатото разпределяне на благата ще се осъществява все по-трудно. И колкото и да е привлекателната ролята на общински съветник, все пак кметът има решаваща роля в много отношения. Най-големите сделки и най-важните назначения зависят от неговия подпис, поради което апетитите за поста са логични.Официално декларираните намерения на кандидат-кметовете, разбира се, нямат нищо общо с личните. А в днешно време никой интерес не може да бъде чисто личен. Той си е обвързан по някаква линия с определена група хора от бизнеса, които имат свое представителство в политиката на всички нива. Общинското е атрактивно с това, че е държава в държавата. Новодошлите ще наследят банка, застрахователно дружество, пенсионен фонд, здравен холдинг, охранителна фирма и мощни и печеливши общински фирми. По приблизителни изчисления активите възлизат на 1 млрд. лв.За първи път за кмет на София се кандидатират хора, доказали се като бизнесмени. Името на Стефан Софиянски е добре познато в бизнессредите. В качеството си на столичен кмет той реализира твърде много сделки, в които печеливши са и двете страни - и частната фирма, ангажирана в съответния проект, и общината. За това какво е спечелил самият Софиянски може само да се гадае на този етап. Като най-очевидна се очертава топлата му връзка с Общинска банка. Нейният шеф е Любомир Павлов, съпруг на Диляна Грозданова, която пък е дясна ръка на Софиянски в партия Свободни демократи. Още преди години, когато напусна БНТ, Грозданова създаде рекламна агенция Имидж. Агенцията ползваше общинските билбордове и беше почти монополист във външната реклама.Надежда Михайлова не е демонстирала публично бизнескачества, но съпругът й Камен Михайлов я прослави с покупката на бившия гараж на ЦК на БКП. И до ден днешен от този ход произлизат печалби, които са трудни за пресмятане. Майката на Михайлова пък получи минералната вода на столицата по наследство. Оттам тепърва ще потече.Най-крупен акционер сред столичните кандидат-кметове е Стоян Александров. Той притежава и доказани банкерски качества. Финансистът няма засега нито едно петно в биографията си. Не се е чуло да участва в съмнителни сделки.Васил Иванов също е доказал се бизнесмен. Сладкарниците \"Лучано\" го направиха известен, независимо че има и друг бизнес. Голям негов плюс в надпреварата за столичен кмет е доверието на царя. Сакскобургготски подчертано заложи на Иванов, игнорирайки останалите предложения, които му бяха направени.Със сериозен опит в бизнеса е и Любен Дилов-син. В целия свят шоубизнесът не се подценява и не се слага във втора категория. Ако и у нас стана така, това до голяма степен се дължи на хората около Дилов.Но който и да спечели кметския пост в столицата, едва ли ще работи открито за досегашните си интереси. Ако бъде променен Законът за публичния регистър, за което настоява шефът на Сметната палата Георги Николов, ще узнаем кой с какво състояние е влязъл в общинската управа и с какво е излязъл. Това обаче може да стане чак след изборите. Ако изобщо се приеме. Последното до голяма степен зависи от това коя сила колко съветници ще вкара и кой ще стане кмет. Ако преобладават нашите хора, може и да не ги караме да си декларират състоянието.Нищо чудно на тези избори да видим тренировка за ново парламентарно мнозинство. Във всички случаи те ще подскажат какво да очакваме като резултат при парламентарните избори. Ако НДСВ се споразумее с БСП, накъдето поне засега вървят нещата, нищо чудно да видим червен столичен кмет. И срещу това - втори царски кабинет.Обичайна справка за участието на кандидат-кметовете във фирми доказва тезата, че участието в бизнеса върви успоредно с политиката. . Всички кандидат-кметове имат делови опит, но той е слабо популяризиран","summary":"В кметската надпревара за столицата имената са ясни. Остават забулени, макар и не съвсем, бизнесинтересите на участниците. Разпределянето на благата върви със сериозни темпове не от вчера. В началото сини и червени общински съветници влизаха в люти битки - вероятно за по-големите поръчки. После нещата утихнаха. И както по всичко личи, сегашните общински съветници намират общ език.","language":"bul"}
{"url":"https://www.dw.com/bg/%D0%BD%D0%B0%D0%B9-%D0%B2%D0%B5%D0%BB%D0%B8%D0%BA%D0%B8%D1%8F%D1%82-%D0%B1%D1%80%D0%B8%D1%82%D0%B0%D0%BD%D0%B5%D1%86-%D0%BD%D0%B0-%D0%B2%D1%81%D0%B8%D1%87%D0%BA%D0%B8-%D0%B2%D1%80%D0%B5%D0%BC%D0%B5%D0%BD%D0%B0/a-18217078","title":"\"Най-великият британец на всички времена\"","date":null,"text":"Мнозинството от сънародниците му го определят като \"най-великия британец на всички времена\". И макар страната му, чието политическо управление той поема през май 1940 година, да се е променила коренно от онзи студен януарски ден през 1965 година, когато Чърчил умира, въодушевлението на британците от някогашния им политически лидер си остава непроменено.\n\nЦяла Великобритания помни думите и делата на Уинстън Чърчил, но в центъра на вниманието не е нито художникът Чърчил, нарисувал стотици картини, нито войникът Чърчил, воювал в края на 19 век за кралица Виктория, нито пък писателят Чърчил, който през 1953 година е удостоен с Нобелова награда за литература. Цялото внимание е насочено към държавника Чърчил, за когото бившият британски премиер Дейвид Камерън казва, че е \"непресъхващ извор на вдъхновение, а ехото от неговите думи и дела отеква и до днес\".\n\nКартината на Чърчил \"Езерото със златни рибки в Чартуел\"\n\nПолитическата кариера на Чърчил се отличава с необичайната си продължителност. През 1900 година, още по времето на кралица Виктория, Чърчил влиза в британския парламент. И остава там почти до края на живота си. Рой Дженкинс го беше нарекъл навремето \"най-великия обитател на Даунинг стрийт\". И действително: едва ли някой от днешните политици притежава онова постоянство и онзи невероятен ораторски талант, проявени от него по време на Втората световна война.\n\nПрипомняйки този период от историята, не бива да премълчаваме, че през 1937 година Чърчил все още величае \"патриотичните заслуги\" на бъдещия си враг Хитлер. Заради това изказване, но и заради други некоректни изявления като това срещу Ганди, Чърчил едва ли щеше да оцелее дълго, ако живееше в днешната лесно възбудима медийна демокрация. Същото важи, впрочем, за пристрастеността му към шампанското, както и за финансовата му зависимост от предани меценати.\n\nВъпреки убеждението, че в днешно време Чърчил би бил де факто немислим, политическите му наследници не спират да си задават въпроса как този страстен пушач на пури би реагирал на проблемите на настоящето. Какво би казал например за постоянно засилващата се интеграция в Европа? Най-вече евроскептиците се позовават на Чърчил в ролята му на защитник на британската империя и твърдят, че той със сигуронст би се застъпил за излизането на Великобритания от Брюкселския клуб. Други пък цитират прочутата му реч от 1946 година в Цюрих, когато Чърчил сподели визията си за \"Европейски съединени щати\". В същата реч обаче Чърчил казва и следното: \"Ние държим на Европа, но не сме част от нея. Ние сме свързани, но не сме едно цяло. Ние сме асоциирани, но не сме абсорбирани. Ние не принадлежим към някой отделен континент, а към всички континенти\".\n\nЧърчил, Рузвелт и Сталин по време на Ялтенската конференция\n\nБританският историк Дейвид Кенъдайн казва в тази връзка, че въпросът за геополитическата ориентация на Великобритания, за партньорството със САЩ и сближаването с Европа е занимавал Чърчил през цялата му политическа кариера: \"Постигането на баланс между тези интереси със сигурност би било и днес негова цел. Навремето никой не можеше да каже със сигурност какво мнение ще застъпи Чърчил. Човек трудно можеше да го прецени. Но това, което казваше, беше винаги изключително интересно\", казва Кенъдайн. А Томас Килинджър, автор на биографична книга за Чърчил, го нарича \"късен герой\". В книгата си Килинджър пише: \"Чърчил става премиер на 65 години. На тази възраст повечето хора излизат в пенсия\". Показателни са и думите, с които известният историк Алън Тейлър описва Чърчил - \"спасител на британците\".\n\nЧърчил е и човекът, \"изобретил\" понятието Желязна завеса. В реч, която изнася през 1946 година в САЩ, Чърчил говори за Желязната завеса между Изтока и Запада и така предсказва бъдещото разделение на Европа.","summary":"Той е един от най-големите политици на 20 век. Освен това е художник, писател и носител на Нобелова награда за литература. Навършиха се 55 години от смъртта на \"най-великия британец\" - Уинстън Чърчил.","language":"bul"}
{"url":"https://www.dnevnik.bg/print/arhiv_pari/1995/06/01/1388703_hronika/","title":"ХРОНИКА - Архив Пари - Дневник","date":null,"text":"ПЕТИМА ДУШИ ЗАГИНАЛИ НА ПРЕЛЕЗ в Унгария при сблъсък на експресен влак с пресичащ автобус. Други петима пътници в рейса получили сериозни наранявания. Катастрофата станала на 80 км из точно от столицата Будапе ща. Пътниците в автобуса били железопътни работници.БОМБА В ПОЩЕНСКИ КОЛЕТ ИЗБУХНАЛ Ай централната поща в Мадрид. Двама служители били ранени, единият от които загубил и двете си ръце. Полицията отцепила района и спряла движението около сградата.ОСЕМ ДУШИ ЗАГИНАЛИ ПРИ СВЛАЧИЩА В КИТАЙ, докато се опитвали да помогнат на пострадали хора. Шестима били местни държавни служители, а другите двама учители. Свлачищата били предизвикани от силни дъждове в Източен Китай, засегнали повече от четири милиона души в 26 града.ТРИМА ГЕРМАНСКИ ИНЖЕНЕРИ БИЛИ ОТВЛЕЧЕНИ в Пакистан. Двама били от AEG, a един от Siemens. Те били спрени на път за домовете им и измъкнати от автомобила, с който пътували. Властите не били получили сведения за организаторите на похищението.ПОЖАР ИЗБУХНАЛ В11-ЕТАЖНА СГРАДА в индийската столица. Това е вторият голям пожар през последните два месеца в търговския център на Делхи. 60 пожарни коли участвали в гасенето на пожара, който вероятно бил предизвикан от късо съединение.МИКРОБУС С ДЕЦА, ШОФИРАН ОТ 14-Г0ДИШН0 МОМИЧЕ, се преобърнал в щата Алабама. Загинало 12-годишно момче. Останалите 12 деца между 2 и 18 години, повечето от които роднини, получили наранявания. Не било ясно как 14-годишната шофьорка се оказала зад кормилото.Готови проекти чакат руски инвестицииПЪРВИЯТ ден от работата на българо-руския икономически форум във Варна показа възможностите за ефективно сътрудничество на регионално равнище между българските производители, търговци и банкери и техни партньори от Краснодарския край, Курган, Оренбург и Ленинградска област. Подписаните неотдавна 16 междуправителствени и междуведомствени спогодби в голяма степен улесняват двустранните делови контакти, в резултат на което веднага бяха постигнати реални договорености.Тяхното ускоряване зависи от въвеждането в действие на взаимоизгоден модел за разплащания. По него усилено работи Българо-руската инвестиционна банка. Вчера стана ясно, че предстои завършването на техническата част на системата за всекидневни и прогнозни котировки лев-рубла, финансирането на стопански програми и инвестиционни дейности. Министерството на промишлеността предложи на вниманието на руските делови кръгове участие в готови инвестиционни проекти: 50 млн. USD за разработка на мангановото находище в Оброчище, 20 млн. USD за довършване и експлоатация на завода за готварска сол в Провадия, 50 млн. USD за производство на чугунени тръби в Ихтиман и др. Изграждането на нова инфраструктура за бизнесконтакти зависи от единната информационна система, която вече действа чрез българския и руския промишлен център. Тяхната активност ще подпомогне създаването на смесени акционерни дружества и производствени предприятия, с което ще се излезе от кръга на чисто търговските отношения, съществували досега.Руските бизнесмени отчетливо изтъкнаха проблема с качеството на българските стоки като важен елемент в конкурентността им в новите пазарни условия. Днес продължават дискусиите по създаването на нови икономически зони и ползването на либералния български закон за чуждестранните инвестиции като база за нормализиране на двустранните отношения.","summary":"95% ОТ АВСТРАЛИЙЦИТЕ БИ ЛИ ПРОТИВ френските ядрени опити в южните райони на Тихия океан. Премиерът на Австралия Пол Кийтинг и повече от 100 политически дейци подписали петиция, призоваваща Париж да се откаже от намерението си.","language":"bul"}
{"url":"https://www.dnevnik.bg/sviat/2001/04/19/13104_surbiia_othvurlia_sujuz_s_nezavisima_cherna_gora/","title":"Сърбия отхвърля съюз с независима Черна гора","date":null,"text":"Сърбия няма интерес да създава съюз с Черна гора, в случай че тя предпочете да стане независима държава, заяви югославският президент Воислав Кощуница в интервю за белградския вестник \"Блиц\". Според държавния глава идеята за издигането на сегашната югофедерация до съюз между две независими държави се използва от някои черногорски политици, за да успокоят обществеността преди парламентарните избори в неделя, че независимостта на Черна гора не е опасна. Той се застъпи за \"минимална, но ефективна федерация\", при която федералните органи разполагат с по-големи правомощия. В същото време Кощуница подчерта, че Белград ще зачете избора на Подгорица, независимо кой път ще поеме малката република. Той обаче предупреди, че всяка промяна на границите в региона ще събуди апетитите за създаването на нови малки държави и ще породи нови конфликти, включително военни. Югопрезидентът уточни, че това не е заплаха и Сърбия не се опитва да влияе върху избирателите в Черна гора. Само че Белград повече не иска да бъде държан отговорен за евентуални нови конфликти, категоричен бе Кощуница.\n\nПрезидентът смята, че каквато и да е съдбата на федерацията, ще се стигне до нови избори. Ако тя се разпадне, в Сърбия вероятно ще се повдигне въпросът за нова конституция на страната и за разделянето й на региони, заяви Кощуница пред \"Блиц\". Изданието публикува резултатите от проучване на общественото мнение, от които се вижда, че мнозинството от анкетирани в Сърбия са за запазване на югофедерацията, докато повечето черногорци са против. Резултатите сочат още, че коалицията \"Победата е за Черна гора\" на президента Мило Джуканович е фаворит за предстоящите избори в по-малката югорепублика. Тя се ползва с подкрепата на 47 процента от избирателите, докато за коалицията \"Заедно за Югославия\" биха гласували 36 на сто.\n\nСпоред черногорския икономист Небойша Медоевич независимостта на Черна гора е единствената възможност за икономическото възстановяване на републиката и за привличането на чуждестранни капитали. Федерацията единствено възпира нейното развитие, а политическата несигурност обезсърчава инвеститорите, подчертава Медоевич. Според Миодраг Вукович, съветник на президента Мило Джуканович, черногорската икономика вече е постигнала фактическа самостоятелност, след като замени югославския динар с германската марка. Той твърди, че Черна гора е ощетена при разпределянето на чуждестранната финансова помощ за югославската федерация, която отива предимно за Сърбия.\n\nПодгорица получава от САЩ и ЕС директна помощ за бюджета в размер на 45 млн. долара годишно при общ бюджет от около 200 милиона долара. Безработицата официално обхваща над 30 процента от активното население. В действителност едва 65 000 черногорци, от които около 12 000 на държавна служба, получават редовно заплата от общо 350 000 души в работоспособна възраст, подчертава Медоевич. Според него поради остарели съоръжения функционират само 30 процента от предишния капацитет на производствените мощности. За десет години брутният вътрешен продукт спадна 60%, а годишният доход на човек от населението не надхвърли 1200 долара през миналата година. Черна гора има нужда от 40 млн. долара годишно, за да изхранва населението си. През 1989 година приходите от туризма се изчисляваха на 200 милиона долара. Днес поради остарялата инфраструктура те достигат едва 10 милиона, посочва лидерът на Либералния алианс Мирослав Вичкович.","summary":"Белград ще уважи избора на Подгорица","language":"bul"}
{"url":"https://www.dnevnik.bg/sport/2018/09/02/3305093_barselona_vkara_osem_gola_na_debjutanta_ueska/","title":"\"Барселона\" вкара осем гола на дебютанта \"Уеска\"","date":null,"text":"Меси се отчете с два гола и две асистенции\n\nБарселона\" постигна смазваща домакинска победа срещу новака \"Уеска\" с 8:2. Лионел Меси и Луис Суарес отбелязаха по две попадения срещу абсолютния дебютант в елита на испанския футбол. Усман Дембеле, Иван Ракитич и Жорди Алба се разписаха по веднъж, а Хорхе Пулидо си вкара автогол.\n\nКаталунците записаха трета победа от три мача и излязоха начело в класирането с девет точки и голова разлика 12:2. \"Другият отбор със стопроцентов актив в Ла Лига е \"Реал\" (Мадрид), който в събота надигра \"Леганес\" с 4:1. Европейският клубен шампион е допуснал същия брой попадения, но е отбелязал две по-малко.\n\nМачът между \"Барселона\" и \"Уеска\" започна шокиращо за домакините, които допуснаха гол още в третата минута. Гостите организираха бърза атака с центриране от десния фланг към далечната греда. Самуел Лонго стреля с глава, а Хосе Камило Ернандес отклони топката и не остави шансове на Марк Андре тер Стеген.\n\n\"Барселона\" имаше нужда от десетина минути, за да се отърси от неочакваното начало. В 16-та минута Лионел Меси взе нещата в свои ръце и изравни резултата след страхотен индивидуален пробив в наказателното поле на съперника.\n\nОсем минути по-късно Алба доста остро центриране от левия фланг. Пулидо опита да пресече подаването, но вместо това изпрати топката в собствената си врата. В 39-ата минута Суарес увеличи аванса на шампионите с първия си гол за сезона. Той засече отблизо центриране на Алба. Заради съмнения за засада на последния попадението първо беше прегледано на видеоповторения и след това зачетено.\n\n\"Уеска\" неочаквано стигна до втори гол и намали изоставането си малко след изпълнението на центъра. Защитата на \"Барселона\" не се ориентира добре и позволи на Мои Гомес да стигне пръв до топката на границата на вратарското поле. Гомес я върна назад към Алекс Гайар, който от движение я изпрати в мрежата.\n\nСамо три минути след почивката \"Барселона\" си върна аванса от два гола. Дембеле получи хубаво подаване от Суарес и отбеляза с удар по диагонала. Четири минути по-късно Ракитич беше изведен вдясно от Меси и вкара още едно красиво попадение.\n\nВ 61-ата минута Меси покачи на 6:2. Той получи извеждащо подаване от Филипе Коутиньо, надбяга защитата на \"Уеска\" и спокойно преодоля вратаря Аксел Вернер.\n\nВ 72-ата минута Алба отбеляза за 7:2 след още една асистенция на Меси.\n\nВ добавеното време \"Барселона\" получи дузпа, след като Суарес беше фаулиран от вратаря Вернер. Уругваецът предостави топката на Меси, който имаше отлична възможност да оформи своя хеттрик. Аржентинецът обаче я отказа. Суарес се зае с изпълнението и оформи крайния резултат.","summary":"Каталунците разбиха новака в Ла Лига и излязоха начело в класирането.","language":"bul"}
{"url":"https://www.dnevnik.bg/biznes/companii/2003/06/24/139471_specialnite_drujestva_aktivirat_bavno_investicionnata/","title":"Специалните дружества активират бавно инвестиционната общност","date":null,"text":"Засега няма проект в напреднал стадий за учредяване на дружество със специална инвестициона цел (SPV), стана ясно на семинара във вторник по темата, който се проведе в столичния хотел \"Сердика\". На форума присъстваха представители на редица банки, холдинги и инвестиционни посредници, което показва, че интерес към създаването на такъв тип компании има. Повечето от участниците споделиха, че засега само проучват възможностите за реализация на проекти в тази насока. Сред компаниите, които обмислят сериозно навлизането в този бизнес, са Ти Би Ай, \"Елана\", БАКБ и др., твърдят източници от финансовия пазар. Засега в Комисията за финансов надзор обаче няма подадени документи за учредяване на такива компании.\n\nРамките за дружествата със специална инвестициона цел бяха очертани от специален закон, който беше приет от парламента преди няколко месеца. Според него тези компании са публични дружества, най-малко 30% от капитала им се държи от институционални инвеститори и могат да влагат получените средства в недвижими имоти или вземания.\n\nОсновната преференция за фирмите по специалния закон ще бъдат нулев данък печалба. Деветдесет процента от нея ще се разпределя като дивидент, който ще се облага като доход на акционерите на компанията.\n\nРъководителят на проект \"Регулация на капиталовите пазари\" към Американската агенция за международно развитие Дон Буденбон съобщи, че това е последният семинар на организацията, тъй като срокът на проекта изтича на 30 юни. Депутатът Ралица Агайн, която заедно с Мирослав Севлиевски беше вносител на закона, съобщи, че в Турция специалните инвестиционни дружества управляват активи за 600 млн. евро. Законът в югоизточната съседка на България е приет през 1997 г. Компаниите там са сред основните инвеститори в строителството, което осигурява 10% от брутния вътрешен продукт на страната.\n\nЕдин от собствениците на инвестиционния посредник \"Интеркапитал маркетс\" Цветан Кинтишев очерта основния кръг от инвеститори, които биха имали интерес от създаването на SPV-та. Това са основно финансови компании, които търсят разлика между дохода на привлечените от тях активи и на пчеалбата от вложения. Освен това производствени предприятия могат да секюритизират вземанията си от клиенти, като по този начин освободят ресурс за повишаване на ликвидността си. Специалните компании са добро средство и за телекомите и енергийните дружества, които продават масови продукти. Те могат да пласират вземанията си на пазара. По принцип учредяването на SPV-та е изгодно и за общини, които могат да секюритизират бъдещите си данъчни вземания.\n\nТакова дружество може да съдейства на реалния сектор, като инвестиционни посредници обединят дълговите инструменти на няколко малки компании в един продукт, смята Кинтишев. Така тези предприятия ще могат да се финансират от капиталовия пазар, без да се налага разходите и доходността на емисиите им да са прекалено високи. Това е така, защото инвеститорите ще намалят риска, като купят акции от SPV, което държи инструменти, издадени от няколко различни дружества.\n\nСпоред лекторите тези компании могат да се превърнат в удобен инструмент за финансов инженеринг с цел удовлетворяване на изискванията на различния тип инвеститори. Например SPV-тата могат да издават различни по риск облигации, които да инвестират в пакети от, да речем, банкови вземания.","summary":"Повечето от играчите на пазара опипват почвата за създаване на компании по закона \"Агайн - Севлиевски\"","language":"bul"}
{"url":"https://www.dw.com/bg/%D1%82%D0%B0%D0%BC-%D0%BA%D1%8A%D0%B4%D0%B5%D1%82%D0%BE-%D0%B1%D1%83%D0%BD%D0%B4%D0%B5%D1%81%D0%B2%D0%B5%D1%80%D1%8A%D1%82-%D0%B7%D0%B0%D0%B3%D1%83%D0%B1%D0%B8-%D0%BD%D0%B5%D0%B2%D0%B8%D0%BD%D0%BD%D0%BE%D1%81%D1%82%D1%82%D0%B0-%D1%81%D0%B8/a-17139028","title":"Там, където Бундесверът загуби невинността си","date":null,"text":"\"Никое друго място по света не е оставило такъв отпечатък върху Бундесвера като базата в Кундуз\", каза германският министър на отбраната Томас де Мезиер. И има всички основания: нападения, престрелки, смърт, а на всичко отгоре и едно изключително сложно партньорство с афганистанските сили за сигурност. Тоест - всичко друго, но не и мирна мисия. Бихме могли да го формулираме и по-драстично: Кундуз е мястото, където Бундесверът загуби невинността си.\n\nПри това всичко започва много обнадеждаващо. Първите части на Бундесвера пристигат в Кундуз през есента на 2003 година. Те закупуват набързо няколко парцела в центъра на града, край които издигат ограда, защитена с бодлива тел. За охраната отговарят афганистанци, наети по бързата процедура. Повече от това не е и необходимо - германските войници идват в Кундуз като приятели, като освободители, като хора, които искат да помогнат при възстановяването на страната. Всичко е толкова спокойно, че за Кундуз се говори едва ли не като за курорт.\n\nОт 2006 нататък обаче натискът над талибаните в южните райони на страната се засилва все повече, поради което много от бунтовниците се насочват към спокойния Север, в това число и към Кундуз. Междувременно Бундесверът е прехвърлен в нова база, разположена на един хълм край града. За което си има причини - Кундуз вече не е курорт. Конвоите на германците все по-често стават обект на нападения. Все по-често се стига и до престрелки. За първи път от Втората световна война насам отново се говори за загинали войници. За първи път от 1945-та насам германски части предприемат нападения по своя инициатива. С катастрофални последици: при превантивната бомбардировка на две цистерни с гориво през 2009 година загиват близо 100 афганистанци, повечето от които цивилни.\n\nПрестоят на Бундесвера в Кундуз продължи цели 10 години\n\nВ Германия тези събития предизвикаха изключително силен отзвук - мисията в Кундуз стана повод за силно емоционални дебати относно смисъла на германските интервенции в чужбина. Безспорните успехи от десетгодишния престой на Бундесвера в Кундуз отстъпиха в тези дебати на заден план - в забрава потънаха изградените от германските войници пътища, училища, здравни центрове и фабрики; забравени бяха и десетките по-малки и по-големи проекти, в рамките на които Бундесверът оказваше помощ при обучаването на афганистанските полицаи.\n\nВсички тези постижения са сега под заплаха. Само непоправимите оптимисти биха могли да допуснат, че афганистанските сили за сигурност ще са в състояние сами да се справят с поддържането на реда и сигурността. Германското дружество за международно сътрудничество вече обяви, че и след изтеглянето на военните части ще продължи да подпомага възстановяването в Афганистан. Но на дружеството (което е държавна организация) неизбежно ще му се наложи да се съобразява с новото съотношение на силите, независимо как ще изглежда то в бъдеще. А талибаните стават все по-силни и вече държат редица области около Кундуз под свой контрол. За тях този район е възлов - преди интервенцията на американците, предприета в отговор на атентатите от 11 септември, Кундуз бе бастион на талибаните. И ако сега, след изтеглянето на Бундесвера, те отново се настанят там, това само ще укрепи позициите на екстремистите.","summary":"Всичко започна много обнадеждаващо: когато преди 10 години Бундесверът се отправи към Кундуз, германските войници пристигнаха там като приятели, като освободители. Именно в Кундуз обаче Бундесверът загуби невинността си.","language":"bul"}
{"url":"https://www.dw.com/bg/%D0%B5%D0%B2%D1%80%D0%BE%D0%BF%D0%B0-%D0%B2%D0%B4%D0%B8%D0%B3%D0%BD%D0%B8-%D0%BF%D0%BE%D0%B3%D0%BB%D0%B5%D0%B4-%D0%BE%D1%82-%D0%BF%D0%B0%D0%BD%D0%B8%D1%86%D0%B0%D1%82%D0%B0-%D1%81%D0%B8/a-48992701","title":"Европа, вдигни поглед от паницата си!","date":null,"text":"Отрезвяващият външен поглед към ЕС е много полезен четири дни след изборите. Защото Европа продължава да си гледа пъпа, след като двете големи европейски партии изгубиха гласове, а в някои държави десните популисти и националистите постигнаха шокиращи успехи. При връчването на Карловата награда в Аахен генералният секретар на ООН Антонио Гутериш изрази безпокойството си, че в Европа се надигат политики на омраза и раздор. В същото време той с оптимизъм припомни, че европейското единение е и голям шанс. Европа става все по-важна, дори незаменима в един свят, който днес е много по-хаотичен и крехък, отколкото преди няколко години, смята Гутериш.\n\nЕвропейският съюз, който се застъпва за ясни правила в международните отношения и за мирен баланс на интересите, трябва да бъде пример за подражание за останалия свят, казва бившият португалски министър-председател. В световен мащаб Европа е истински стълб на \"мултилатерализма\", защото насърчава сътрудничеството между държави и групи по интереси за решаването на такива глобални проблеми, като\n\nклиматичните промени, миграцията, бедността или дигитализацията, казва Гутериш. Според него ЕС си остава лоно на хуманизма и човешките права, въпреки некоординираната си миграционна политика, която в момента залага главно на изолация.\n\nЕгомани и националисти като Тръмп и Путин\n\nЕвропейците трябва да се гордеят с оценката на опитен политик като Гутериш. Те не бива да страдат от ниско самочувствие, а от време на време е добре да вдигат поглед от собствената си паница. За самия Гутериш пък наградата представлява и един вид напомняне, че обществата трябва да се противопоставят на егомани и националисти от рода на Доналд Тръмп, Владимир Путин или бразилския президент Жаир Болсонаро.\n\nБернд Ригерт коментира от Брюксел\n\nСледващото голямо предизвикателство за света, а следователно и за Европа, е затоплянето на земята, причинено от човека. Генералният секретар на ООН, се тревожи, нещо повече - разочарован е от бавните темпове, с които се води борбата срещу климатичните промени. Днес Гутериш разчита на енергията на младите хора в Европа, които биха могли да наклонят везните в другата посока. До 2050 г. Европа трябва да бъде климатично неутрална и да преразгледа данъчната си система така, че да оскъпи емисиите на въглероден двуокис. Гръмките слова не са достатъчни, нужни са дела, това е посланието на носителя на наградата “Карл Велики”.\n\nВъртопът на национализма ни дърпа към дъното\n\nИ така отново се връщаме към европейските избори. Те показаха, че европейците поне в Западна Европа, могат да бъдат мобилизирани от идеята за опазването на климата. Сега този импулс трябва да бъде подхванат от политиците и парламентаристите от ЕС. В духа на казаното от Антонио Гутериш, в този все по-хаотичен свят те могат да бъдат пример за достойни действия. Защото\n\nпопулизмът и национализмът са въртоп, който ни тегли към дъното, както в Европа, така и по цял свят, смята Гутериш. В същото време европейските граждани не бива да гледат само собствения си пъп – те трябва да признаят отговорността, която носят в международната общност. \"Европа е твърде важна, за да се провали.\" Това е ключовото изречение от речта на Антонио Гутериш в Аахен. Той е прав за много неща. Дано Европа се вслуша.","summary":"Европа да престане да си гледа пъпа и да използва своята сила: мирно международно сътрудничество по ясни правила, хуманизъм и солидарност. Коментар по повод наградата „Карл Велики“, връчена на ГС на ООН Антонио Гутериш.","language":"bul"}
{"url":"https://www.dnevnik.bg/biznes/companii/2006/01/16/104535_unikredit_dovede_klarima_v_bulgariia/","title":"\"Уникредит\" доведе \"Кларима\" в България","date":null,"text":"Италианската банка за директно потребителско финансиране \"Кларима\" (Clarima) за пръв път ще излезе извън Италия, за да предложи свои услуги в България. Банката е част от групата на \"Уникредит\", която вече е представена у нас от Булбанк. От ноември 2004 г. към групата се присъединиха и HVB Bank Biochim, и Хеброс, като по този начин обединената мегабанка става недостижим №1 на българския банков пазар.\n\nПредлагането на продукти, базирани на бизнес модела на \"Кларима\", тук явно е част от стратегията на \"Униредит\" за разширяване на присъствието й в областта на банкирането на дребно у нас. Така например Булбанк сама твърдо заема третата позиция в областта на ипотечните заеми, а заедно с HVB Bank Biochim и \"Хеброс\" държи сребърният медал при финансирането на граждани. Начело все още е Банка ДСК, но пазарният й дял в сегмента непрекъснато намалява.\n\n\"Имаме идея и работим по това да предложим директно потребителско финансиране. Бизнес моделът ще бъде базиран на опита, който има \"Кларима\". Стартирането на тази операция е като пилотен проект в района на Централна и Източна Европа и ще бъде разработен впоследствие и в други страни.\" Това обясни за \"Дневник\" Левон Хампрацумян, председател на управителния съвет на Булбанк и неин главен изпълнителен директор.\n\nОчакванията на пазара, работещ в сегмента на потребителското финансиране, са раздвоени. Според едни \"Кларима\" ще предложи много иновативни продукти, които ще доведат до сериозно разместване сред основните играчи. Според други представители пазарът расте изключително бързо и \"Кларима\" не може да засегне сегашните участници на него. Като цяло обаче от повечето и разнообразни услуги ще спечели най-вече клиентът, който става все по-ухажван. Не се знае точно откога ще започне самото предлагане на продуктите, като предположенията на източници от пазара е това да стане още през март. На този етап от банката пазят в тайна и юридическата форма, под която ще бъде представена \"Кларима\" у нас.\n\n\"Кларима\" е специализирана в предлагането на платежни инструменти и потребителски заеми. Тя е основана през март 2001 г., като през 2002 г. се трансформира в банка. Според официалния й сайт в интернет банката предлага повечето от своите услуги посредством карти. Тя отпуска потребителски заеми, издава револвиращи кредитни карти и др. Ако продуктите институцията могат да бъдат сравнявани с нещо, което и в момента има на българския пазар, то донякъде са кредитната карта \"Кредо\" (на Хебросбанк), \"Джет кредит\" (на \"Джет файненс\") или \"Юролайн\" (на Пощенска банка).\n\nВ Италия \"Кларима\" има сключени договори с търговци или производители, като населението може да купува от тях на разсрочено плащане. Така например италианският производител на коли ФИАТ (който предлага \"Фиат\", \"Ланча\" и \"Алфа Ромео\") през лятото на миналата година започна кампания с три кредитни карти на \"Кларима\" (по една за всяка марка автомобили). Картата предлага на клиентите две различни кредитни линии. С първата се плаща по поддръжката на колата. Другата не е свързана с автомобила, а с нея може да се плаща в 25 млн. магазина в целия свят.\n\nПотребителското финансиране излиза от банките\n\nЗадлъжнялостта на населението се повишаваше с бързи темпове през изминалата с 2005 г., което се дължи на повишаващите се в реално изражение доходи на гражданите, съчетано с поевтиняващите кредитни услуги и скока в цените на недвижимите имоти. Това се казва в последния доклад на \"Уникредит\". Според италианците тези фактори са допринесли за това домакинствата да имат по-голямо самочувствие, че са в състояние да обслужват все по-големи заеми. В началото на годината според БНБ задълженията на гражданите само към банките възлизат на 7 млрд. лв. Отделно голяма част от населението има дългове към различни фирми за потребителско финансиране, лизингови компании и прочие. \"Следвайки тенденциите от 2005 г., очакваме и през настоящата година да продължи интересът към банкирането на дребно. По наши прогнози ритейл пазарът ще порасне с 25.6% през 2006 г. Смятаме, че овърдрафтът и ипотечните заеми ще са най-бързо растящите продукти, докато потребителското финансиране все повече ще излиза от банките и ще се прелива в бързо развиващия се небанков сегмент\", смятат от \"Уникредит\".","summary":"Това е първият проект на италианската банка за потребителско финансиране извън Италия","language":"bul"}
{"url":"https://www.dw.com/bg/%D0%BF%D1%80%D0%B5%D0%B3%D0%BB%D0%B5%D0%B4-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8%D1%82%D0%B5-%D1%81%D0%B5%D0%B4%D0%BC%D0%B8%D1%87%D0%BD%D0%B8-%D0%B2%D0%B5%D1%81%D1%82%D0%BD%D0%B8%D1%86%D0%B8/a-2599567","title":"Преглед на германските седмични вестници","date":null,"text":"Германските седмичници Ди Цайт и Райнишер Меркур естествено поставят акцента върху личността на новата канцлерка Ангела Меркел. И двата вестника излизат с нейна снимка на първа страница, а заглавието в Ди Цайт гласи “На ход е дамата”. Вестниците обширно коментират състава и приоритетите на бъдещото германско правителство. Други общи теми са тежкото земетресение в Пакистан и последиците от него, както и притокът на африкански бежанци към Европа. В специално интервю Ди Цайт дава думата на президента на страната Хорст Кьолер, който размишлява как може да се помогне на Африка. На избора на президент в Полша седмичникът посвещава кратък коментар, част от който ви предлагаме и ние:\n\nНа пръв поглед политическият пейзаж в Полша не прилича на германския. След парламентарните избори през септември социалдемократите, които бяха разтърсени от поредица скандали, на практика изчезнаха като властови фактор и оттогава борбата за надмощие се води между две десноцентристки партии – едната с пазарно-стопанска ориентация, другата национално-патриотична. В парламента превес взеха агресивните патриоти от партията Право и справедливост, но в първия тур от президентските избори поведе кандидатът на либерал-консерваторите Доналд Туск. Неговият конкурент Лех Качински, кмет на Варшава, прочул се чак отвъд границите на Полша с нападките си срещу Германия и срещу хомосексуалистите, изостава на минимална дистанция и все пак би могъл да спечели втория тур на 23 октомври. Всичко ще зависи от това накъде ще се ориентират осиротелите избиратели на левицата. Качински и неговите хора си правят реклама като адвокати, защитаващи малкия човек срещу прокапиталистическия курс на либералите. Това привлича хората с леви убеждения, които обаче не биха искали да имат нищо общо с провинциалния ноционал-католицизъм на Качински и в това отношение по-скоро биха гласували за напредничавия Туск. Възможно е мнозина да си останат и вкъщи, просто защото не могат да решат за кого да гласуват. Избирателната активнот беше ниска и на парламентарните избори, и на пръвия тур от президентските. Страната не преживява някакъв революционен завой надясно под натиска на масите. Просто крахът на посткомунистите извади на бял свят противоречията сред полските антикомунисти: между либерализъм и антимодерност, между проевропеизъм и национализъм, между града и селото, между успешните и боязливите.\n\nЧаст от коментара в Ди Цайт за президентските избори в Полша. Бонският седмичник Райнишер Меркур помества саркатстичен коментар за все по-шокиращите театрални и оперни постановки по германските сцени и за реакцията на публиката. Ето част от този текст, озаглавен “Театрални скандали – Къде е Бетовен?”:\n\nФилипиките срещу режисьорския театър са както глупави, така и безсмислени. Мнозина освиркани режисьори впоследствие са създавали фантастични спектакли. В момента обаче репликите от публиката често пъти са дори по-оригинални от режисьорските решение. Меломани-шегобийци допяваха в Бонската опера онези пасажи от Бетовеновата опера Фиделио, които беше съкратил режисьорът Гюнтер Кремер. Оперните театри би трябвало да използват този потенциал. Кьолнският Гюрцених-Оркестър предлага, например, едно интересно нововъведение. След края на концерта всеки слушател може веднага да си купи и компакт-диск със запис на чутото. Може би и оперите трябва да предлагат своите спектакли на ДиВиДи? Това ще носи допълнителни приходи и ще държи публиката в настроение. А след 20 години децата ще могат да гледат ДиВиДи-то с Фиделио и да възклицават: „Хей! Този, дето се провиква “Върнете ни Бетовен, това е татко!”","summary":"Полша президент Режисьорският театър","language":"bul"}
{"url":"https://www.dw.com/bg/%D1%81%D0%B5%D0%BC%D0%B5%D0%B5%D0%BD-%D0%B2%D1%8A%D0%BD%D1%88%D0%BD%D0%BE%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D0%B8%D0%B7%D0%BB%D0%B5%D1%82-%D1%81-%D0%B2%D0%B5%D1%81%D1%82%D0%B5%D1%80%D0%B2%D0%B5%D0%BB%D0%B5/a-5347981","title":"Семеен външнополитически излет с Вестервеле","date":null,"text":"Най-новият упрек срещу германския външен министър гласи - смесване на външнополитическите приоритети на Германия със семейни интереси и предпочитанията на ръководената от него либерална партия. Поводът за това е обиколката на Гидо Вестервеле в Южна Америка. В съпровождащата го делегация участват приятели-предприемачи и близки на семейството му бизнеспартньори.\n\nВестервеле отхвърли всички упреци за злоупотреба със службеното положение и на свой ред обвини опозицията в това, че нападала лично него и семейството му, защото е изчерпала политическите си аргументи:\n\n\"Обиколката ми в Южна Америка е много успешна. Тя е от полза за Германия и германската външна политика. Така че партийни кампании и очевадните клевети, които идват от Германия, не играят никаква роля\", заяви външният министър Вестервеле, който е и лидер на свободните демократи. Генералният секретар на либералната партия Кристиян Линднер отиде още по-далеч в контраатаките си. В телевизионно интервю той заяви, че нападките срещу Вестервеле са опасност за демокрацията в Германия.\n\nСпоред Линднер дори сегашните лични нападки спрямо Вестервеле са резултат от предизвиканата от него ожесточена дискусия за бъдещето на германската социална държава: \"Както се вижда, той стана прицел на уронващи престижа му кампании. Трбява някак да ги преглътнем, защото дебатът за бъдещето на социалната държава е неотменим\", заяви Линднер.\n\nНай-острите упреци спрямо Вестервеле дойдоха от германския ежедневник Берлинер Цайтунг. \"Семеен излет с Вестервеле\" - така беше озаглавена статията, написана след журналистическо проучване на това кой и как съпровожда Вестервеле по време на визитите му в чужбина. Според Берлинер Цайтунг германският външен министър вземал в делегациите си хора, които имат общи бизнесинтереси с брат му Кай Вестервеле и житейския му партньор Михаел Мронц. Смята се освен това, че един от придружаващите Вестервеле бизнесмени е направил и солидно дарение на оглавяваната от външния министър либерална партия.\n\nСамият Мронц, който е пи-ар мениджър на спортни мероприятия и придружаваше Вестервеле по време на обиколката му в Южна Америка, се обвинява от медиите, че ползва личните си отношения с външния министър за сключването на бизнес-контакти. Особено в Бразилия, която е страна домакин на Световното първенство по футбол през 2014 година. Преди това Мронц беше с Вестервеле в Китай и Япония. Още тогава журналисти изявиха съмнения в това, че мениджърът използва службените визити на Вестервеле, за да сключва контакти в полза на фирмата му. Германският външен министър обаче е категоричен: Мронц пътува на частни разноски и в Южна Америка е само с една цел - да се информира за това как върви осъществяването на някои социални проекти.\n\nРеакциите на опозицията не закъсняха. Според Андреа Налес, генерален секретар на социалдемократическата партия: \"Всичко това мирише на шуробаджинащина. Един външен министър трябва да прави много ясна разлика между личните, партийните и държавните интереси\", предупреди Налес.\n\nА лидерката на зелените в Бундестага Ренате Кюнаст заяви директно, че Вестервеле накърнявал репутацията на германското външно министерство. Гезине Льоч от Лявата партия пък обвини Вестервеле в корумпираност: \"Той е предпочел големи дарители на партията си, грижи се за това членове на семейството му да благоденстват, без да полагат големи усилия. Аз наричам това корупция.\"\n\nГерманското външно министерство отхвърли всички упреци спрямо Гидо Вестервеле. Оттам обясниха, че бизнесмените, включвани в придружаващите външния министър делегации, се подбират единствено въз основа на тяхната професионална компетентност. И още - всеки министър решава сам кого да вземе със себе си в чужбина.\n\nАвтор: Н. Веркхойзер / М. Липчева Редактор: Б. Григорова","summary":"В Германия постът външен министър винаги е бил гарант за широка подкрепа - не и при Гидо Вестервеле. Досегашните му изяви само влошиха рейтинга му. Към това се прибавят и критики за злоупотреба със служебното положение.","language":"bul"}
{"url":"https://www.dnes.bg/pr/2013/10/29/obiaviavat-tyrg-za-hoteli-po-moreto.204205","title":"Обявяват търг за хотели по морето","date":null,"text":"Хотел \"Русалка\". Снимка: „Св.Св. Константин и Елена холдинг“ АД\n\n„Св.Св. Константин и Елена холдинг“ АД дава под наем хотели на търг. Ето и подробностите.\n\n\"Св. Св. Константин и Елена холдинг\" АД, със седалище в гр. Варна, адрес на регистрация к.к. Св. Св. Константин и Елена - административна сграда, ЕИК 813194292, обявява, че от 11,00 ч. на 11.11.2013 г. в к.к. \"Св. Св. Константин и Елена\"- административна сграда ще се проведе търг с явно наддаване за отдаване под наем на хотелски обекти:\n\n1. Апарт-хотел \"Сънрайз клуб\"***, находящ се в с. Равда, състоящ се от 192 апартамента, 3 външни басейни, ресторант, начална тръжна цена в размер на 320 000 лева с включен ДДС;\n\n2. Хотел \"Русалка\"**, находящ се в к.к. \"Св.Св.Константин и Елена\", състоящ се от 34 стаи, снек бар, начална тръжна цена в размер на 48 000 лева с включен ДДС;\n\n3. Вилно селище „Летовище”**, находящо се в к.к. \"Св. Св. Константин и Елена\", състоящo се от рецепция, складово помещение, павилион за хранене и 20 бр. вили тип „А”, всяка със застроена площ от 72.23 кв.м. и съдържаща хол, спалня, малка кухня, санитарен възел и 5 бр. вили тип „Б” всяка със застроена площ 83,89 кв. м и съдържаща голяма и малка спалня, хол, малка кухня и санитарен възел, начална тръжна цена в размер на 54 000 лева с включен ДДС;\n\nПосочените наемни цени са валидни за една календарна година – 12 месеца.\n\nУсловията на обявените наемни правоотношения се съдържат в проект за договор за наем, който заедно с останалите характеристики за съответния обект се съдържат в процедурната документация, намираща се в канцеларията на дружеството. Всеки кандидат за участие може да я закупи за цена в размер на 50 лева.\n\nОглед на имуществото може да бъде извършен всеки работен ден до деня предхождащ проданта, след съгласуване от 9,00 до 12.00 часа.\n\nЗа участие до 11.11.2013 г., 10.00 ч., кандидатите следва да депозират за съответния обект пред администрацията на дружеството, приложени доказателства за платен депозит в размер на:\n\n1. За апарт-хотел \"Сънрайз клуб\" - 20 000 лв.\n\n2. За хотел \"Русалка\" - 4 000 лв.,\n\n3. За вилно селище \"Летовище\" - 4 000 лв.\n\nБанкова сметка на “Св. Св. Константин и Елена холдинг” АД гр. Варна – No BG32CECB97901006080600, CECBBGSF в “Централна кооперативна банка\" АД.\n\nОсвен приложените доказателства за платен депозит, при подаване на заявлението за участие, се прилагат и следните документи:\n\n- за физическо лице - търговец - посочване на ЕИК - за юридическо лице - посочване на ЕИК; - в случай, че кандидатът се представлява от пълномощник - оригинал на нотариално заверено изрично пълномощно; - кратка презентация на фирмата и опита, който притежава в експлоатацията на туристически обекти; - копие сертификат за хотелиер или туроператор;\n\nС подаване на съответните документи всеки кандидат декларира, че е запознат и приема състоянието на съответния обект, такова каквото е, както и условията на приложения към процедурната документация, проект за договор за наем.\n\nРегистрацията на заявилите участие се извършва в канцеларията на дружеството от 9,30 часа и приключва в 10,00 часа на 11.11.2013 г. Явният търг се провежда с начална цена равна на посочената по-горе за всеки един от обектите.\n\nСтъпката за наддаване е, както следва: 1. За апарт-хотел \"Сънрайз клуб\" - 2 000 лв., 2. За хотел \"Русалка\" - 2 000 лв., 3. За вилно селище \"Летовище\" - 2 000 лв.\n\nС предложилия най-висока цена се сключва договор за наем, като платения депозит за участие се преобразува на авансово заплатена наемна вноска за първата година на наемното правоотношение, със срок за заплащане на останалата част до размера на годишната наемна вноска съгласно обявения наемен договор. Платеният депозит на не спечелилите търга се връща обратно до 3 работни дни на посочена банкова сметка или в брой.\n\nЕто и още допълнителна информация, относно търга.\n\n1. Съдържание на тръжната документация: • Подробно описание на съответния обект, който се отдава под наем; • Документ за категоризация; • Документ за собственост; • Декларация за оглед; • Проекто договор за наем;\n\nАко ви е необходима още информация, може да се обадите на телефони 052/361 260, GSM: 0888 558 636 или да пишете на e-mail: i.alexandrova@stconstantine.bg, до г-жа Ивелина Александрова.","summary":"Три имота дава под наем „Св.Св. Константин и Елена холдинг“","language":"bul"}
{"url":"https://www.dw.com/bg/%D0%B3%D1%80%D0%B8%D0%B6%D0%B8%D1%82%D0%B5-%D0%BD%D0%B0-%D0%BA%D0%BE%D0%BC%D0%B8%D1%81%D0%B0%D1%80%D1%8F-%D1%80%D0%B5%D0%BD/a-2596196","title":"Грижите на комисаря Рен","date":null,"text":"За комисаря Оли Рен започва трудно време – отбелязва авторът и споменава част от най- парещите проблеми, стоящи пред него : институционалната реформа в ЕС и разширяването на общността. Най- спешният проблем е Турция. По отношение на страната комисарят Рен подчертава, че е важно, тя да отбележи напредък в реформите още преди Европейската среща на върха в края на годината. Преговорите обаче на практика тъпчат на място, главно поради споровете около Кипър. В Брюксел даже сключват облози, кога целият преговорен процес окончателно ще се провали. Самият Рен отказва да говори по темата, защото тя е прекалено чувствителна. Спасителният пакет с мерки се очаква от Хелзинки – констатира по-нататък Зюддойче Цайтунг. Сред дипломатите в Брюксел обаче отдавна се знае, какво съдържа въпросният пакет, с чиято помощ финландското председателство намира решение, което да опази лицето на всички страни. ЕС беше поставил на Турция срок до края на 2006, да отвори своите пристанища и летища за кораби и самолети на Кипър. Анкара обаче държи на националната си чест и на приетите от правителството мерки по отношение на турския Северен Кипър. Република Кипър – на свой ред – е в състояние със своето “не” да блокира всички по-нататъшни преговори с Турция. Пакетът на финландците има изгледи за успех – твърдят в Берлин. В него е предивидено турците да отворят някое и друго пристанище, а европейците да отпуснат пари за окупираната от турците северна част на Кипър, без Анкара да ратифицира споразумението, което е длъжна да ратифицира, за което обаче твърди, че било невъзможно поради предстоящите избори за турски парламент. Какво обаче ако тази операция се провали? За този случай ЕС разполага с “план Бе”. В него е предвидено, преговорите с Турция все пак да продължат, но от тях да бъдат изключени главите, отнасящи се до икономиката. И все пак – това не е истински изход от ситуацията, защото Кипър по всяко време би могъл да блокира всички преговори с Турция, и второ, политическите настроения на турците спрямо ЕС в момента клонят към нула.\n\nОткак станаха някои шумни процеси срещу писатели и журналисти, привържениците на присъединяването на Турция към ЕС стават все по-малко. Затова Рен апелира към правителството и опозицията в Анкара или да отмени параграф 301 или да го коригира. Когато Комисията препоръча започването на преговори с Турция през миналата година, тя преди това получи от Анкара уверението, че противоречащият на европейските правни стандарти Параграф 301 никога няма да бъде прилаган. От тогава насам Рен е преброил общо 70 случая, нарушаващи това обещание. Еврокомисарят повече не желае да се осланя на турското твърдение, че в течение на годините постепенно се утвърждавало правораздавене, отговарящо на принципите за свободна изява на мнения.\n\nПо отношение на реформата на европейските институции Еврокомисарят вече направи ясно изявление: тя трябва да влезе в сила най-късно при следващото присъединяване на нова страна към общността. Това пък предизвика огромно безпокойство в Хървтия. Хърватите се опасяват, че в края на преговорния процес ще ги оставят да чакат деня, когато страните-членки на ЕС се споразумеят по новия конституционен договор.А това може да се проточи. Отвъд Балканите Рен не вижда нови кандидати за прием в общността. Той, разбира се, не се изразява така и отхвърля поставянето на окончателна граница на ЕС. В същото време обаче добавя, че ЕС работи над проект за своята бъдеща политика, която след приема на България и Румъния, и встрани от преговорите с Турция Хърватия, ще фокусира над останалите Балкански страни. Казано другояче : Никакви шансове за Украйна и Молдова.","summary":"Преговорите на Турция за присъединяване към ЕС могат да се провалят, ако Анкара не се заеме спешно с реформите. Германският “Зюддойче Цайтунг” публикува в тази връзка анализ на Мартин Винтер, озаглавен “Грижите на комисаря Рен”.","language":"bul"}
{"url":"https://www.dnevnik.bg/print/arhiv_pari/2008/04/01/1678435_novosti_investicii_v_zdrave_i_krasota/","title":"Новости: Инвестиции в здраве и красота","date":null,"text":"Интелигентна терапия спасява от изтощителни диети, упражнения и скалпел Изграждането на Hypoxi студио е много доходоносна инвестиция, казва Евелина Борисова, официален представител на фирмата за България. КонцепцияЕкип от петима българи завършихме специална обучителна програма в Залцбург, положихме изпити и разбира се, получихме сертификати. Терапевтичната концепция предлага обширна програма, помощ във всички области - от обучение до терапия и развиване на нови търговски възможности. ХитТези уникални уреди се продават у нас, осигурена е поддръжката им в рамките на 2 години, а фирмата провежда бизнес обучение и подготовка на терапевти и предоставя готови рекламни материали и онлайн публикуване на всяко ново българско Hypoxi студио в световната страница на фирмата. Това е печеливш бизнес, който не изисква прекалено големи инвестиции, твърди Борисова. В замяна се повишава изключително качеството на услугата, която предлага всеки хотел, SPA център, фитнес или оздравителна клиника.ВъзможностиHypoxi е естествената алтернатива на пластичната хирургия и е първата в света патентована терапия за оформяне на тялото. Тя подобрява кръвната циркулация в проблемните зони, ускорява метаболизма, елиминира токсините в съединителната тъкан. Само за 5 седмици размерът на дрехите намалява с два номера, обяснява Борисова.Пазарно присъствие Hypoxi се появява в Австрия преди 10 години. Днес е международна компания с изградена световна мрежа. През 1997 д-р Норберт Егер, основател на Hypoxi, имал ясна цел - целенасочено скулптуриране на тялото чрез уникална комбинация от терапия и леки тренировки, физиология и уреди, произведени по космически технологии. Сега Hypoxi е световен лидер в производството и доставката на терапевтични уреди. Терапията печели годишно 250 хил. потребители, които посещават повече от 2 хил. студиа в 30 страни.У насВ Hill Hotel в София Евелина Борисова направи първото за България Hipoxi студио. Защо и как тази терапия прави неща, които другите не могат, знае първият обучен в Залцбург за Hypoxi терапевт българин - Константин Ганчев. Според него циркулацията на кръвта подпомага процеса на изгаряне на мазнини. След 30 минути тренировка проверете температурата на кожата си около краката, дупето, корема и гърдите. Колкото е по-студена кожата, толкова по-слабо кръвоснабден е този участък. Затова дори след изтощителни упражнения мастните депа оцеляват, добавя Ганчев.ТренировкиС Hypoxi няма нужда да леете пот във фитнес залата. Достатъчно е лека тренировка на велоергометър, като долната част на тялото е затворена във вакуумна камера. Точно тя стимулира притока на кръв към мастните депа. Така казвате сбогом на мазнините и токсините и здравей на слабите крака и стегнатото дупе. Коремна обиколка, по-голяма от 88 см за жените и 100 см за мъжете, се смята за потенциален здравословен проблем. Въздушните камери, вградени в неопренов костюм, променят налягането в областта на корема по време на лека кардиотренировка и изгарят мазнините около стомаха и ханша. Hуpoxi терапията изисква здравословно хранене, а не диета, съветва още Борисова.ПолзитеТрите елемента В неопреновите костюми, с които се практикува терапията, има вградени барокамери за промяната налягането върху определените зони на тялото. Редуват се вакуумно лечение, което прилага отрицателно налягане върху зоните с натрупани мазнини, и компресионна терапия. Третият елемент са упражненията. Редуването на отрицателно и положително налягане върху тъканите в зони с упорито натрупани мазнини стимулира притока на кръв и ускорява извличането на мастни киселини от депата им. Така се случва чудото - трайна загуба на сантиметри, и то в целенасочено третираните зони. При това напълно безвредно.Уникалната терапия предлага още една екстра - стягане на кожата. Вградените в костюма 400 барокамери променят налягането върху проблемните зони. Съединителните влакна в кожата се тонизират и тя се тренира, както тренираме мускулите. Става стегната и еластична.","summary":"Модата Hypoxi студио","language":"bul"}
{"url":"https://www.dw.com/bg/%D0%BA%D0%B5%D1%88-%D0%B7%D0%B0-%D1%82%D0%B0%D1%80%D0%B0%D1%82%D0%B0%D0%B9%D0%BA%D0%B8/a-4164171","title":"Кеш за таратайки","date":null,"text":"Икономическата криза достигна и автомобилните гробници в Германия, само че с положителен знак. Маси стари автомобили се редят на опашка пред пресата, за да се превърнат в малки стоманени кубчета. И всичко заради премията за претопяване. Вместо да пестят за черни дни, близо 1 милион и 200 хиляди германци от началото на т.г. предпочетоха да похарчат пари за нови автомобили.\n\nБум в продажбата на автомобили в Германия\n\nПлюс за икономиката или за околната среда?\n\nПо този начин с премията за претопяване се подкрепя така важното за Германия автомобилостроене. А покрай другото цялата инициатива трябваше да донесе и предимства в опазването на околната среда. Идея, която на пръв поглед изглеждаше много успешна. Така например в Германия бяха продадени най-много автомобили за последните 17 години.\n\nСега президентът на САЩ Барак Обама иска да повтори този германски успех и упражни натиск върху Конгреса, та части от конюнктурната програма на Вашингтон да бъдат използвани за подобен модел. Как точно да изглежда американският вариант, по този въпрос още се спори. Под лозунга \"Кеш за таратайки\" вероятно американската версия ще излезе по-щедра от германската. Държавата е готова да осигури премии до 4000 долара за покупката на нова кола. За целта ще бъдат предоставени общо до 4 милиарда долара.\n\nОбама ще преследва целите на Германия\n\nПодкрепа за местното автомобилостроене, запазване на работни места и щадене на околната среда. Да вземем първо околната среда: ако човек се вгледа по-внимателно, то положителният ефект е твърде съмнителен. В Германия дори официалното наименование на премията за претопяване е \"Екологична премия\". Герд Лотзипен от Германския транспортен клуб смята това за демагогия:\n\nОбама възнамерява да дава по-високи премии - 4000 долара\n\n\"Премията за претопяване няма екологичен направляващ момент. Нито е регулирано, какво трябва да умее новозакупуваната кола, дали ще консумира три, пет или десет литра, няма никакво значение. Парите се получават при купуване на нов автомобил и претопяване на деветгодишен стар\".\n\nЗначи ефектът за околната среда в Германия, ако изобщо има такъв, ще да е по-скоро случаен, защото се купуват основно малолитражни автомобили. Теоретически потребителите биха могли да заменят ръждивите си таратайки срещу жадни за гориво зверове и затова да получат даже пари от държавата. В това отношение американците искат да поизпипат нещата по-добре и да изплащат премии, само ако се изпълняват определени екологически критерии. Трябва обаче все пак да се има предвид, че около половината от вредите за околната среда от всеки отделен автомобил са свързани с производството му. По този начин прибързаните закупувания на нови автомобили ще повлияят по-отрицателно на околната среда, отколкото ако собствениците на стари, но икономични такива продължат да си ги карат. А стимулира ли се наистина автомобилостроенето? Тук редица експерти са на мнение, че премията за претопяване има само ефекта на избързването с покупката. Старите автомобили така или иначе, рано или късно биха били заменени с нови. И догодина покупките рязко ще намалеят, което ще се усети болезнено от автомобилостроенето.","summary":"Германското федерално правителство реши да продължи т.н. \"премия за претопяване\" до края на 2009-та. 2500 евро ще получава всеки, който даде за претопяване автомобил на над 9-год. възраст, но задължително купи нова кола.","language":"bul"}
{"url":"https://www.dnes.bg/index/2013/03/16/lisicata-i-garvanyt-4.182875","title":"Лисицата и гарванът 4","date":null,"text":"ЛИСИЦАТА И ГАРВАНЪТ - 4\n\nГарванът и тази сутрин седеше кацнал на любимия си просъхнал орехов клон. Но в свежестта на утрото, днес той не се радваше на изгряващото слънце, а следеше от високо какво става наоколо. Вече няколко дни лисицата минаваше под една висока лозница и напразно подскачаше с навирена муцуна да достигне едрите чепки с вкусно грозде, нависнали по нея. Но колкото и да опитваше, все не й се отдаваше. И винаги казваше едно и също нещо, което добре знаем: – Защо ли се старая толкова? Това грозде е ужасно кисело. И разочарована отминаваше. Гарванът я наблюдаваше и само се усмихваше. Очакваше появата й и днес с нетърпение. Тя се измъкна предпазливо от храстите. Измъчвана от нетърпим глад, искаше да мине под лозницата без дори да се опита да откъсне от чепките, като знаеше, че няма да ги достигне. Върви Лисана към лозата и си повтаря: – Това грозде е толкова кисело. Хубаво е на вид, но е много кисело. То затова си и виси там, без някой да пожелае да яде от него. Ала чепките висят съблазнително над нея, блестят на утринното слънце лъскавите сочни зрънца и е трудно да им се устои, особено на празен стомах. Затова пак започва да подскача лисицата, но както преди безрезултатно – твърде високо са за нея те. Изморена от напразните си опити, накрая се отказва и промърморва: – Кисело е това грозде. Ама много е кисело. Гарванът това и чакаше. Прелетя той от клона си и кацна над главата й върху лозницата. Избра най-голямата чепка, с най-сочните зърна и клъвна няколко от тях. После рече на лисицата, която с неприязън гледаше към него: – Не, Лисано! Съвсем не е кисело това грозде. Напротив, много сладко е даже. Ето пускам ти едно зрънце да опиташ, за да се увериш, а другото ще го изям аз. – Ти си толкова красив, добър и великодушен! – започна да му се подмазва лисицата. – Няма ли да откъснеш една чепка и за мене, та после да мина аз през цялата гора и да разкажа на всички за твоите качества и добродетели. – Не! – твърдо отвърна гарванът. – Толкова пъти вече ти ми изяждаше сиренето, а аз само гледах. Този път аз ще ям, а ти ще гледаш. Предпочитам пълния стомах пред ненужната слава. Лисицата нямаше какво друго да направи, освен да си тръгне, за да не доставя удоволствие на гарвана да го гледа как яде, докато тя, нещастна, само се облизва. – Няма ли да го опиташ, Лисано? Защо не хапна зрънцето, което ти пуснах? Гроздето е много, много сладко. Лисицата не каза нищо, а побърза да се отдалечи. Не искаше да раздразни стомаха и апетита си само с едно зрънце от вкусното грозде, а също и да разруши мита създаден от нея, за самата нея, че недостъпното грозде е много кисело. Тази сутрин трябваше да се оттегли гладна.","summary":"| Dnes.bg","language":"bul"}
{"url":"https://www.dnevnik.bg/bulgaria/2015/05/19/2536176_pametnikut_pred_ndk_shte_bude_skrit_s_12-metrova_ograda/","title":"Паметникът пред НДК ще бъде скрит с 12-метрова ограда","date":null,"text":"Столичната община е публикувала днес на сайта си публична покана за избор на изпълнител на ограда около паметника на Националния дворец на културата (НДК). Идеята е тя да скрива монумента, докато бъде взето окончателното решение за съдбата му.\n\nПричината да се търси начин за обграждане на разпадащата се скулптурна композиция е, че авторът на \"1300 години България\" Валентин Старчев е подал жалба пред Върховния административен съд. Той атакува решението на Административния съд - София град, който прекрати делото срещу решението на Столичния общински съвет монументът да бъде демонтиран. Новата процедура ще отложи във времето решението за бъдещето на паметника и то ще дойде със сигурност за след края на ремонта на градината пред НДК, който трябва да е завършен през октомври.\n\nПрогнозната стойност на поръчката за оградата е 200 000 лева без ДДС като средствата ще дойдат от бюджета на дирекция \"Зелени системи\". В техническите спецификации пише, че оградата трябва да бъде с дължина 70 метра и средна височина 12 метра. Оградата трябва да има и растителност. Срокът за подаване на документи за участие е 13 ч. на 29 май. Срокът на изпълнение е 70 дни.\n\nВъв \"Фейсбук\" зам.-кметът по културата Тодор Чобанов написа, че това не е жив плет, както съобщили някои медии. \"Става дума за преместваема сглобяема модулна система с автоматично напояване, която ще се ползва за този и други обекти при необходимост\", посочи той и добави, че системата позволява различни конфигурации - ширина, височина, наситеност с растения.\n\n\"След като бъде утвърдено трайното решение за зоната, модулната ограда ще се ползва за други обекти. Предназначението на оградата е да обезопаси допълнително зоната и да гарантира цялостната визия на реновирания парк\", добави той в статус във групата за възстановяването на мемориалните плочи на първи и шести пехотен полк на мястото на сегашния монумент.\n\nСамият Старчев заяви пред БГНЕС, че досега никой от местната управа не се е свързал с него, за да разговаря по темата - нито за демонтаж, нито с предложение за обновяване на \"1300 години България\".\n\nВ края на миналата година общинският съвет реши да премести монумента след подписка на гражданска организация, а проектът за възстановяване на мемориалните плочи е направен по идея на представители на Съюза на ветераните от войните, Съюза на запасните офицери, Съюза на военноинвалидите и Съюза на парашутистите.\n\nСъбират се пари за плочите\n\nТодор Чобанов написа още във \"Фейсбук\", че след приключването на делата, Столичната община очаква организациите - инициатори да проведат публичен конкурс за възстановения паметник и да наберат средствата за неговото възстановяване. \"До момента в Столична община няма конкретна информация по въпроса колко средства са набрани, включително нямаме информация и за позиция на сегашното ръководство на Министерство на отбраната. Като принципал на военните паметници министърът също следва да се произнесе по темата\", добави зам.-кметът.\n\nМонументът \"1300 години България\" е в окаяно положение от години. През 2012 г. Столичната община премахна тонове железа от разпадащия се паметник, защото бяха опасни за преминаващите. Тогава Диков инициира анкета в интернет, в която повечето гласували поискаха събарянето на монумента, построен през 1981 г. и открит от комунистическия лидер Тодор Живков.\n\nМемориалните плочи на първи и шести полк са били премахнати през 1977 г., когато започва строежът на НДК, който дотогава е бил казармен регион. Плочите са поставени в почит на над 3000 войници, загинали в Балканската, Междусъюзническата и Първата световна война. Представлявали са три стени, разположени във формата на буквата П, а на специални табели са били изписани имената на загиналите за отечеството. Открити са през 1934 г. от цар Борис III.","summary":"Причината е, че авторът на монумента Валентин Старчев е подал жалба пред Върховния административен съд заради решението на Административния съд - София град да прекрати делото срещу решението на Столичния общински съвет монументът да бъде демонтиран.","language":"bul"}
{"url":"https://www.dw.com/bg/%D0%B3%D0%BE%D0%B4%D0%B8%D0%BD%D0%B0-%D1%81%D0%BB%D0%B5%D0%B4-%D0%BA%D1%80%D0%B8%D0%B7%D0%B0%D1%82%D0%B0-%D1%81-%D0%BA%D0%B0%D1%80%D0%B8%D0%BA%D0%B0%D1%82%D1%83%D1%80%D0%B8%D1%82%D0%B5-%D0%BD%D0%B0-%D0%BC%D0%BE%D1%85%D0%B0%D0%BC%D0%B5%D0%B4/a-2600652","title":"Година след кризата с карикатурите на Мохамед","date":null,"text":"� продължават да обвиняват Запада, че води Кръстоносни походи срещу мюсюлманството. В Дания обаче духовете постепенно се успокояват.\n\nМалката, уютно сгушена Дания беше разтърсена като земетресение. Откакто в ислямските страни започнаха да палят Данеброг (така се нарича националният флаг на страната), датчаните не престават да спорят за свободата на словото, етиката, респекта и толерантността. Вярно, дебатите вече не са така разгорещени, но базисният конфликт все още буни духовете. Дали при публикуването на карикатурите на Мохамед наистина е ставало дума за експеримент с автоцензурата, както твърдят от вестник Юландс Постен, където се появи публикацията?\n\nНека да си припомним историята. В дъното на всичко беше една детска книжка от датски автор. Каре Блутиген тъй и не успял да намери карикатурист, готов да разкаже в картинки живота на Мохамед. Мнозина смятат обаче, че публикуването на карикатурите трябва да се анализира в контекста на участието на Дания в Иракската война и твърдата политика на правителството по отношение на чужденците. Специалистът по въпросите на исляма Йорген Баак смята:\n\n“Проблемът започна с това, че вестникът успя да представи публикацията си като борба за свободата на словото. Премиерът Расмусен пое темата и месеци наред твърдеше същото. Всъщност публикуването на карикатурите си беше преднамерена провокация. В редакцията на Юландс Постен никой не желаеше да обсъжда въпроса за отговорността, която чертае и границите на свободата на словото.”\n\nОколо четири месеца след публикуването на карикатурите в ислямските страни избухнаха масови протести. Мнозина духовни лидери в ислямския свят насочиха тези протести и срещу строгата имиграционна политика в Дания, както и срещу – по техните твърдения – антислямските настроение в тази страна. Те често пъти представяха пред хората много по-груби карикатури срещу Мохамед, твърдейки, че тъкмо това е излязло във вестника. В хода на протестите загинаха поне 50 души, а апогеят им беше достигнат след изборната победа на Хамас в Палестина. Днес датските ислямски духовници като имам Абу Лабан призовават към успокояване и отрезвяване:\n\n“Главното ми послание гласи: да гледаме позитивно и оптимистично в бъдещето, да оставим миналото зад гърба си. Измина една година, конфликтът затихна. Вярно, още има рана, но сега трябва да я лекуваме.”\n\nСъмнително е обаче дали това лечение ще успее. Датските и шведските интелектуалци твърдят, че от случая с публикуваните карикатури нараства готовността за автоцензура в медиите. В Германия наскоро беше свалена постановка на Моцартовата опера Идоменео в Берлин поради страх от ислямистски атаки. Вестник Юландс Постен остава в кличн с исляма, докато много либерални медии ратуват за сближаване и разбирателство. Пер Бех Томас написа цяла книга за кризата около карикатурите на Мохамед:\n\n“Мисля, че и двете страни, и християните и мюсюлманите, научиха по нещо от кризата. Това е добре. В същото време наблюдаваме политическа поляризация. Мюсюлманските фундаменталисти все повече са убедени, че всичките им предразсъдъци към Запада са чиста монета.”","summary":"Точно преди година датският вестник Юландс Постен публикува няколко карикатури на пророка Мохамед. Тогава още никой не знаеше, че това е началото на голяма криза, разразила се четири месеца по-късно, когато масовите протести в ислямските страни срещу карикатурите отнеха живота на 50 души. Оттогава насам историята се повтаря в различни вариации: речта на папата, свалената опера в Берлин. Лидерите на Ал Кайд","language":"bul"}
{"url":"https://www.dw.com/bg/%D0%BD%D0%B0-%D0%BA%D0%B0%D0%BA%D0%B2%D0%BE-%D0%BC%D0%BE%D0%B6%D0%B5-%D0%B4%D0%B0-%D1%81%D0%B5-%D0%B4%D1%8A%D0%BB%D0%B6%D0%B8-%D1%82%D1%80%D0%B5%D0%BF%D0%B5%D1%80%D0%B5%D0%BD%D0%B5%D1%82%D0%BE-%D0%BD%D0%B0-%D0%BC%D0%B5%D1%80%D0%BA%D0%B5%D0%BB/a-49552403","title":"На какво може да се дължи треперенето на Меркел?","date":null,"text":"Пристъпите на неконтролируем тремор могат да бъдат много неприятни. Засегнатият внезапно губи контрол над цялото си тяло или над отделни негови части, обхванат е от мускулни спазми, които могат да доведат и до загуба на съзнание. Пристъпът може да продължи няколко минути, а може и след секунди да приключи.\n\nВ немалка част от случаите пристъпът се дължи на дехидратация, т.е. обезводняване на организма. Човешкото тяло се състои от 70% вода, а мозъкът - от почти 90%. Водата транспортира към клетките хранителни вещества и кислород, а в същото време спомага за изхвърлянето на отпадните продукти през бъбреците.\n\nАко човек не пие достатъчно вода, ако много се поти, или е изгубил много течности при повръщане или разстройство, се нарушава водният баланс. Не се ли набави своевременно вода, кръвта се сгъстява, а организмът се оказва в заплашителна ситуация – тялото се разтърсва от конвулсии.\n\nОпасността от дехидратация е особено голяма при децата и по-възрастните хора, тъй като с напредването на годините усещането за жажда намалява и хората просто не забелязват, че не са пили достатъчно вода. Конвулсиите могат да бъдат причинени и от хипогликемия (спадане на кръвната захар под нормата).\n\nХора, които изпитват голямо напрежение и стрес, имат болки и са силно изтощени, или пък са приели твърде много кофеин, могат да получат подобно треперене. Медицината нарича това физиологичен тремор. При по-ниски температури, например, тялото опитва чрез мускулни спазми да произведе допълнителна телесна топлина, за да не изстине. Затова треперим, ако температурата на тялото ни спадне под 35 градуса.\n\nКои са признаците за сериозно заболяване?\n\nПричините за неконтролируем тремор могат обаче да бъдат и по-сериозни – породени от някои неврологични заболявания, като например епилепсия. Но е възможно и да става дума за нарушения в кръвообращението или за увреждане на мозъка или на мозъчната обвивка.\n\nЕпилептичните пристъпи на тремор не са \"провокирани\" - за тях няма видима причина и те се появяват отново и отново. Могат да се дължат на заболяване на мозъка, на инсулт или тумор. В тези случаи се говори за „симптоматична епилепсия“.\n\nНеепилептичните спазми се проявяват тогава, когато мозъкът е в превъзбудено състояние – като реакция на определен медикамент, при инфекция или при висока температура у децата.\n\nВ покой или в движение?\n\nОпределящо е в каква ситуация се проявява треморът – по време на движение или в покой. Ако треперенето се отразява на фините движения, човекът се олюлява или походката му е необичайно разкрачена, би могло да става дума за увреждане на малкия мозък.\n\nА когато треперенето се проявява и в състояние на покой, треморът най-често се дължи на болестта на Паркинсон. Доста по-чести обаче са проявите на т.нар. есенциален тремор. Предполага се, че това неврологично двигателно нарушение има наследствен характер. То се проявява най-често у хора на възраст между 20 и 60 години и постепенно се влошава с напредването на възрастта.\n\nЗа преодоляването на спазмите понякога е достатъчно да се направят отпускащи упражнения, тъй като стресът или напрежението увеличава тремора. Добре е също да се избягват алкохолът и кафето. Ако обаче става дума за болезнена форма на тремор, той би могъл да бъде предвестник или симптом за някое по-сериозно заболяване.\n\nЯснота могат да внесат различните методи на медицинска диагностика като ядрено-магнитен резонанс, компютърна томография или електроенцефалограма (ЕЕГ).","summary":"На няколко пъти вече видяхме как канцлерката Меркел изпада в пристъп на неконтролируемо треперене. Какви могат да са причините за този тремор?","language":"bul"}
{"url":"https://www.dw.com/bg/%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%B2%D0%B5%D1%87%D0%B5-%D1%81%D0%B0-%D0%B4%D1%80%D1%83%D0%B3%D0%B8/a-16995258","title":"Българите вече са други","date":null,"text":"И международните медии вече им отделят все по-голямо място в изданията си, но правителството продължава да се държи така, сякаш протестите изобщо не го засягат, сякаш ние сме някакви случайни минувачи. Как може да се игнорират протести, в които ежедневно, вече над 40 дни участват десетки хиляди хора, възмущава се Славкова в интервю за германското издание.\n\nГневът и недоволството на хората са насочени и към задкулисните олигархични структури в страната, подчертава тя и посочва, че най-често звучащата дума на протестите е \"олигархия\" - преплитанията между онези, които държат парите, и институциите на властта. В медийната империя на Делян Пеевски, например, има дял и Корпоративната търговска банка, в която са и парите на повечето държавни фирми, така че нейният директор - Цветан Василев - играе важна роля в партийната коалиция. Тези преплитания произтичат от начина, по който бяха извършени трансформациите на прехода: през 90-те години парите на комунистическата партия отидоха в ръцете на малцина избраници или бяха изпрани. Сегашните протести са първите в България, на които хората издигат и лозунги за \"преодоляване на миналото\" и \"лустрация\", пише по-нататък в \"Тагесшпигел\".\n\nСред лозунгите, издигнати от протестиращите, е и \"Лустрация\"\n\nИзданието посочва и, че обсъжданият в парламента нов бюджет предвижда кредит за правителството в размер на един милиард лева, като голяма част от тези пари са предназначени за връщане на ДДС на определени фирми. Иначе казано - парите отново се използват като инструмент на властта в полза на привилегировани от нея фирми. В България корупцията се приема едва ли не вече като нещо нормално, заявява Луиза Славкова.\n\nПри това положение не е никак чудно, че доверието на хората в българските институции все повече се топи, докато вярата им в европейските органи все повече нараства. Много българи виждат в ЕС единствения коректив и гаранция, че политиката на страната им най-после ще бъде насочена в правилната посока, се казва в интервюто, поместено от \"Тагесшпигел\".\n\nТази нагласа подсказва и нещо съществено за новото гражданско общество, което се оформи в хода на протестите - досега хората нямаха чувството, че могат да се месят в политиката и да участват в нея. Новият елемент при протестите е именно този - пробуждането на едно активно гражданско общество, което иска и може да упражнява контрол върху властта.\n\nХората се отърсиха от наследената от комунизма инертност, казва Луиза Славкова\n\nНо как ще вървят нещата занапред, след като доверието във всички партии е изчерпано? Какво ще стане, ако искането на протестиращите за оставка на правителството бъде изпълнено? Доводът срещу оставката е, че нямало алтернатива. Но това не е вярно. Именно оставката е търсената алтернатива, казва политоложката Луиза Славкова, като припомня протестите след 1989 година. \"Инфлацията тогава беше 200 на сто, нямаше хранителни продукти, магазините бяха празни, хората изгубиха всичките си спестявания. Протестът тогава беше обаче политически и искането беше за оставка на тогавашното социалистическо правителство. Партийно-политическата алтернатива беше ясна, затова и изходът изглеждаше по-прост, отколкото сега. Но сегашните протести въпреки това постигнаха вече най-важното: гражданинът у българина се събуди и го накара най-после да се отърси от наследената от комунизма инертност под мотото: \"Така и така нищо няма да се промени\".\n\nДори резултатът от следващите избори да е същият като на предишните, бъдещето правителство ще е наясно, че вече не може да си позволява онова, което вършеха неговите предшественици. Младите хора в страната, пък и много от средното поколение вече са други. Те предявяват други, свои искания и отхвърлят омразното \"както преди\", подчертава Луиза Славкова.\n\nАГ, ТШ, Б. Рачева; Редактор: Б. Михайлова","summary":"\"Протестите постигнаха най-важното - чрез тях израсна едно будно гражданско общество, преоткрило възможността за активна намеса в политиката\", казва пред вестник \"Тагесшпигел\" българската политоложка Луиза Славкова.","language":"bul"}
{"url":"https://www.dnevnik.bg/print/arhiv_pari/2001/06/01/1539935_zvezdite_v_kuhniata/","title":"Звездите в кухнята","date":null,"text":"Приготвям само онова, което предпочитам - пилешко, рибни деликатеси и най-вече задушени зеленчуци.МЕКСИКАНСКА САЛАТАПродукти:- 2 печени или сурови червени чушки- 1 ч. ч. сварени зърна от царевица- 5 маслини- сос чили на вкус- 2 кисели краставички- 150 г шунка /пилешко или риба тон/- 2 твърдо сварени яйца- магданоз и майонеза по желаниеПриготовление: Чушките се нарязват на ситно и се прибавят към сварената царевица. Добавят се шунката и киселите краставички - на дребни кубчета или лентички, предварително объркани. Твърдо сварените яйца може да се намачкат с вилица, да се нарежат на кубчета или на кръгчета. Към тези продукти в купата прибавете маслините, магданоза и соса чили. Ако решите да направите салатата с майонеза, разбъркайте я, а магданоза и маслините оставете за украса.ЖЕЛИРАН СПЕЦИАЛИТЕТПродукти:- 200 г бяло пилешко месо /скариди, опашки от раци, лангуста, калмари, шунка, миди/- 1 суп. лъжица желатин- 0.500 л вода- 1 суп. лъжица вегетаПриготовление: Месото или избраният рибен продукт се сварява с вегетата и се подрежда в коктейлни чаши.Желатинът се оставя във водата 15 минути, за да набъбне, и се налива в чашите. Отгоре може да се украси с резен лимон или сметана. Специалитетът се оставя да престои в хладилника поне 6 часа.Така вашето стилно предястие е готово.ЖЕЛИРАН ДЕСЕРТНарязани или цели плодове /според сезона/ залейте с предварително разтворения във вода желатин. Полученият и охладен десерт украсете със сметана, ядки и сладолед.Ще бъдете истински фаворити!ПИЛЕ ПО КИТАЙСКИ /диетично/Пилешки бутчета /месото от 1 обезкостено пиле/ се овалват в чиния с олио, червен и черен пипер, вегета и сол. Поставят се в тава и около тях се нареждат предварително нарязаните зеленчуци според вкуса и желанието: чушки, моркови, картофи, броколи, карфиол, брюкселско зеле, лук и гъби.Всичко това се залива със соев сос. Добавя се вода, колкото да покрие ястието. Тавата се покрива с фолио и се пече на умерена фурна около 30 минути. Още 10 минути се пече без фолио. Ако правите бутчета, те ще придобият съблазнителен червеникав цвят и хрупкава коричка.Като гарнитура може да сварите ориз, грах, ситно нарязан морков, царевица, гъби /скариди или рулца от раци/. Към така приготвения ориз се слага 1 изпържено яйце. Всичко се разбърква и соли с лют червен пипер, сос чили или соев сос.Ако се увличате по здравословното разделно хранене, не консумирайте ориза заедно с картофи. . Рецептите на Йожени Бел","summary":"Тя има зад гърба си 11 еротични романа. Съдбата благосклонно я е дарила с баба - изтънчена кулинарка. За приятелите си Йожени Бел приготвя специалитетите от игла до конец. Ненавижда буквоядството на готварските книги с почти дидактично звучащите им рецепти. Осланя се на творческите си инстинкти и не бърка.","language":"bul"}
{"url":"https://www.dnevnik.bg/evropa/2019/10/08/3973694_za_katastrofa_s_jertvi_v_germaniia_veche_iskat/","title":"За катастрофа с жертви в Германия вече искат доживотна присъда","date":null,"text":"До неотдавна присъдите в Германия бяха относително меки. Зачестилите нелегални автогонки обаче предизвикаха промяна в закона. Никита Жолквер представя в статия за \"Дойче веле\" какви са наказанията за онези, които убиват хора на пътя.\n\n550 конски сили, 300 километра в час, от нула до сто за 4.2 секунди, оглушаващ шум от ауспуха... 20-годишният Мерт отдавна мечтаел да покара спортна кола от този клас и да покаже на приятелите си на какво е способен. И наел един Jaguar F-Type за 149 евро на ден. Тази сума била напълно в неговите възможности, независимо че още се учи за автомеханик.\n\nВечерта на 6 март 2019 г. Мерт подкарал колата в центъра на Щутгарт и вдигнал 165 км/ч на улица, където максимално разрешената скорост е 50 км/ч. За да избегне удара с движеща се насреща кола, Мерт навил волана наляво, но не успял да овладее колата и помел излизащ от подземен гараж малък \"Ситроен\". Двамата пътуващи в него - 25-годишно момче и 22-годишната му приятелка - загинали на място.\n\nВ края на септември в Окръжния съд на Щутгарт започна делото срещу Мерт Т., обвинен в убийство. Първоначално повдигнатото от прокуратурата обвинение било за нарушение на Правилника за движение и причиняване на смърт по непредпазливост. До неотдавна подобно деяние в Германия се наказваше със затвор до 5 години. Мерт обаче го грози доживотна присъда.\n\nДанните от анализа на бордовия компютър на ягуара показали, че подсъдимият е натискал докрай педала на газта до последния момент, т.е. до фаталния удар. За следователите това означава едно: водачът напълно съзнателно е приел риска, че може да убие случаен човек. Затова и обвинението е за предумишлено убийство, а не за причиняване на смърт по непредпазливост.\n\nАко има късмет, съдът ще вземе предвид факта, че Мерт още не е навършил 21 години и поради това може да получи по-мека присъда - от максимум 15 години. Но 20-годишният обвиняем може да бъде третиран и като възрастен и тогава присъдата може да е доживотна. Това няма да е първият случай в Германия, при който шофьор бива съден за предумишлено убийство, а не за нарушение на Правилника за движение по пътищата.\n\nТакъв е например случаят с 26-годишния Хамди Х. и 24-годишния Марвин Н., устроили си гонка на един от централните булеварди в Берлин, където вдигнали скорост от 170 километра в час. На едно кръстовище Хамди се блъснал в преминаваща на зелено кола, управлявана от 69-годишен мъж, който загинал при удара. Адвокатите на обвиняемите искали клиентите им да бъдат съдени за причиняване на смърт по непредпазливост, но съдът постановил най-тежкото наказание - доживотни присъди.\n\nПрез 2017 година в Наказателния кодекс беше добавено и деянието \"участие в нелегални автомобилни гонки с причиняване на смърт на случайни хора\". В обосновката на съда, обявил доживотни наказания за двамата автомобилни джигити, се казваше, че те са видели червения сигнал на светофара и все още са можели да натиснат спирачка, но вместо това те направили точно обратното - натиснала газта.\n\nИ още един пример: през февруари 2018 окръжният съд в Хамбург осъди на доживотен затвор един мъж, който в опит да избяга от полицията се надпреварвал с нея. Носейки се със скорост от 155 км/ч, той изгубил управлението на автомобила и челно се ударил в едно такси в насрещното платно, причинявайки смъртта на един от пътниците и тежки наранявания на другия пътник и на шофьора. Причинителят на катастрофата също бил съден за убийство, а не за непредумишлено деяние. Съдът приел, че шофьорът е навлязъл в насрещната лента, макар да е осъзнавал, че може да причини смърт.\n\nИменно този аспект - дали деянието е съзнателно или не - е водещ за германските съдилища в преценката им по подобни дела за нелегални автогонки. Освен това за присъда по \"доживотния\" 211-и член от Наказателния кодекс на Германия се изисква убийството да е било извършено от алчност или други низки подбуди, какъвто е случаят с автогонката от Берлин.","summary":"До неотдавна присъдите в Германия бяха относително меки. Зачестилите нелегални автогонки обаче предизвикаха промяна в закона. Ето какви са наказанията за онези, които убиват хора на пътя.","language":"bul"}
{"url":"https://www.dw.com/bg/%D0%B7%D0%B0%D1%89%D0%BE-%D1%85%D1%80%D0%B0%D0%BD%D0%B8%D1%82%D0%B5-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%81%D0%B0-%D1%82%D0%BE%D0%BB%D0%BA%D0%BE%D0%B2%D0%B0-%D0%B5%D0%B2%D1%82%D0%B8%D0%BD%D0%B8/a-52262108","title":"Защо храните в Германия са толкова евтини?","date":null,"text":"Германската канцлерка Ангела Меркел и министърката на земеделието Юлия Кльокнер се срещнаха в Берлин с ръководителите на най-големите хранителни вериги в страната - Алди, Лидл, Реве и Едека - за да обсъдят гарантирането на по-честно заплащане за земеделските производители. Срещата се случва след протести на земеделците и животновъдите. Представители на социалдемократите и Зелените в Бундестага настояха за край на дъмпинговите цени за зеленчуци, плодове и месо. \"Четирите големи хранителни вериги поставят фермерите под огромен натиск\", казва по този повод депутатът от Зелените Антон Хофрайтер. Според него не може цената на месото и млякото по магазините да е по-ниска от цената за тяхното производство. Такава система е увредена и не работи, смята Хофрайтер.\n\n\"За\" и \"против\" ниските цени\n\nДвете гледни точки изглеждат така: производителите, подкрепяни от двете леви партии, се оплакват от експлоатация. Големи вериги им извиват ръцете, изкупувайки продукцията им на прекалено ниски цени. Търговията с тях няма алтернатива, тъй като четирите големи компании държат около 85% от пазара на хранителни продукти във федералната република.\n\nГолемите вериги пък казват, че вдигането на цените на хранителните продукти ще създаде сериозна заплаха за хората, които са на ръба на оцеляването. „В Германия около 13 милиона човека живеят в бедност или са на границата на бедността. А евтините хранителни продукти им дават възможност да се изхранват здравословно и сигурно\", казва изпълнителният директор на „Реве\" пред „Ди Цайт\".\n\nЗемеделските производители също са притеснени за прехраната си. Данни, цитирани от “Хесеншау”, показват, че докато през 50-те години на миналия век 62,6% от цената на продуктите за крайния потребител е отивала обратно при производителите, то през 2018-а едва около една пета се връща при тях. Това означава, че за литър мляко производителите получават около 35 цента, за 200 грама котлет – 21 цента, а от хмела, необходим за половин литър бира, едва 2 цента.\n\nВ съседна Франция земеделците редовно протестират заради ниските изкупни цени. Всеки път, когато парите не им стигат, не одобряват европейските правила или евтин внос на месо от Германия подбива цените на френския пазар, фермерите яхват тракторите, блокират пътища и изливат на пътя мляко в знак на протест. През последните години обаче ситуацията там също се изостри - заради растящата конкуренция между супермаркетите. За това състояние допринесе и навлизането на германските дискаунтъри. Затова президентът Макрон седмици наред се среща с представители на земеделците и хранителните вериги.\n\nЧетирите най-големи търговски вериги държат около 85% от пазара на хранителните продукти в Германия\n\nВ началото на 2019 година в сила влезе нов закон, според който магазините са задължени да продават с поне 10% надценка над покупната цена. Оттогава във Франция вече няма кайма за под 5 евро килограма, за разлика от Германия. Супермаркетите в страната не могат също така да свалят цените на хранителните продукти с повече от 30%, дори когато са в акция.\n\nСтигат ли парите до производителите?\n\nБизнесът критикува мерките с аргумента, че прекият резултат от тях е поскъпване на млякото и други продукти за крайния потребител. Цената на продуктите наистина леко се е покачила през последната година, а масовите промоции и намаления рязко са спаднали. Дали обаче мерките облагодетелстват производителите, т.е. дали по-високите приходи стигат до земеделците - засега не е много ясно, тъй като много от договорите са сключени за дълъг период от време. Във всеки случай най-големият фермерски съюз във Франция - FNSEA - изразява сериозни съмнения.\n\nА в съседна Германия дебатът продължава.","summary":"Как е възможно 100 грама свинско филе да струват под 1 евро, а млякото да е по-евтино, отколкото в България? Дъмпинговите цени на хранителните продукти в Германия доведоха до челен сблъсък между търговци и производители.","language":"bul"}
{"url":"https://www.dnevnik.bg/sviat/2003/05/28/136602_miniarmiia_shte_ohraniava_sreshtata_na_g-8_v_evian/","title":"Миниармия ще охранява срещата на Г-8 в Евиан","date":null,"text":"Франция разположи миниармия от 15 000 войници, полицаи и сили за борба с безредиците, за да предотврати евентуални терористични атаки, както и да опази реда от опитите на антиглобалистите да сеят смут по време на срещата на лидерите на Г-8 в градчето Евиан-ле-Бен, която започва в неделя, съобщи Ройтерс. Бойни самолети и хеликоптери ще кръжат в небето над южната страна на Женевското езеро, а противовъздушни батареи ще бдят за навлизане на летящи обекти в забранената за полети зона около Евиан. Мерките имат за цел да не допуснат батални сцени, подобни на тези в Генуа през 2001 г., когато при сблсъците между полиция и демонстранти се стигна до проливане на кръв, както и изобщо да не допуснат жадните за противопоставяне антиглобалисти в района на събитието.\n\nСтанал известен през ХVІІІ в. с лековитата си минерална вода, Евиан - прочут и с казината си, за няколко дни става истинска крепост. Градчето е разделено на няколко зони. \"Червената\" маркира района около луксозния хотел, в който ще се срещат лидерите на Г-8, и е забранена за всични извън официалните делегации. Зона 1 включва останалата част на Евиан в радиус от 5 км и е достъпна само за живеещите и работещите там, и то при наличието на специален пропуск. Всяко влизащо в града превозно средство ще бъде щателно претърсвано, а жителите са били учтиво помолени да не канят гости през забранения период. Гари и училища ще бъдат затворени. Антиглобалисти и други демонстранти пък няма да бъдат допускани в радиус от 10 км.\n\nДомакинът на срещата, френският президент Жак Ширак призова в интервю за в. \"Файненшъл таймс\" лидерите на света да загърбят противоречията, изкристализирали в рамките на иракската криза, и да демонстрират единомислие. \"Убеден съм, че Евиан може да спомогне за връщането на доверието в световната икономика\", каза той. Ширак обаче не пропусна да защити френското противопоставяне на американската война в Ирак и каза, че \"спечелването й не означава, че тя е станала легитимна\".\n\nЛидерите на Г-8 ще обсъдят икономическата ситуация в света, но едва ли ще стигнат до сериозни решения, тъй като на този етап не са налице структурни проблеми с разменните курсове и риск от дефлация, посочи висш германски представител. \"Общата преценка на икономическата ситуация в света е положителна\", заяви Алфред Таке, член на немската делегация в Евиан. Все пак от срещата се очаква да произведе план за действие в 10 точки, твърдят японски източници. В него ще влизат както чисто икономически мерки, така и проблеми на борбата с тероризма и екологията.\n\nС особен интерес в Евиан се очакват срещите между про- и антивоенния лагерв лицето на Джордж Буш и Тони Блеър и Жак Ширак, Герхард Шрьодер и Владимир Путин. Буш ще има време за предварителна нагласа, тъй като преди Евиан ще гостува на Путин в Санкт Петербург по случай тържествата за 300-годишнината на града. С интерес се очаква и появата на Китай в кулисите на срещата, макар и засега Пекин да не демонстрира аспирациите си за членство в клуба на най-влиятелните и богати държави в света.","summary":"Лидерите на света едва ли ще стигнат до фундаментални решения","language":"bul"}
{"url":"https://www.dnevnik.bg/print/arhiv_pari/1998/02/01/1515421_parij_ochakva_da_sme_gotovi_za_pregovori_s_es_prez/","title":"ПАРИЖ ОЧАКВА ДА СМЕ ГОТОВИ ЗА ПРЕГОВОРИ С ЕС ПРЕЗ 2000 Г.","date":null,"text":"ФРАНЦИЯ ще оказва съдействие на България във всички сфери на интеграцията в Европейския съюз, стана ясно след приключилото вчера посещение на делегирания министър по европейските въпроси Пиер Московиси. По-конкретно помощта ще бъде в областта на административната реформа и борбата с корупцията.По време на срещата между президента Петър Стоянов и министър Московиси бяха обсъдени връзките между България и Франция и в светлината на българската интеграция с Европейския съюз. Двамата се съгласиха, че 14-ото място на Франция като инвеститор в България не удовлетворява и двете страни. Според министър Московиси френските инвеститори надценяват рисковете в България.Много бързо можем да направим така, че френските инвестиции в България да се увеличат три-четири пъти, заяви на заключителната си пресконференция Пиер Московиси.Неизползваният потенциал за разширяване на двустранните контакти между двете страни е била основна тема на разговорите му с председателя на Народното събрание Йордан Соколов, с премиера Иван Костов и с депутати от парламентарната Комисия по външна и интеграционна политика. Премиерът Иван Костов е отправил покана до своя френски колега Лионел Жоспен да посети България.Ако изпълните критериите за членство в Европейския съюз, може да разчитате на подкрепата на Франция, каза още френският министър на Петър Стоянов. По неговите думи следващата седмица се финализират няколко проекта между български и френски министерства за обмен на служители в правосъдната система и в ядрената енергетика.Мисля, че България ще направи всичко възможно през 2000 г. да влезе в цикъла на преговорите за пълноправно членство в ЕС, посочи френският гост. До края на 1999 г. България ще получи 400 млн. ECU за финансиране на интеграционния процес.През втората половина на март в Тулуза ще се състои представянето на страната ни Българска пролет, стана известно след разговора на министъра на външните работи Надежда Михайлова и Пиер Московиси. Очаква се на този форум от страна на България да участват както правителствени, така и неправителствени организации.Според френския гост тази инициатива ще спомогне за разширяване на сътрудничеството както в икономическата, така и в културната област.Г-н Московиси съобщи също, че френското правителство е решило да отпусне 1.2 млн FRF за финансиране на училище Виктор Юго към френското посолство в София, в което учат и български деца.До началото на лятото министърът на външните работи Надежда Михайлова ще направи официално посещение във Франция по покана на Пиер Московиси. На срещата си с г-жа Михайлова гостът изрази подкрепата на Франция за реформите, започнати от българското правителство, и адмирации за постигнатите успехи.Френският министър потвърди и подкрепата на Франция за членството на България в ЕС и в НАТО. Министър Михайлова припомни, че Франция е първата държава, приела идеята за стратегическо партньорство с България по проблемите на евроатлантическата интеграция.Сътрудничеството между двете страни в административната реформа и в борбата срещу корупцията и организираната престъпност също е било тема в разговора. Министър Михайлова съобщи, че подготвеният договор между министерствата на вътрешните работи на България и Франция ще бъде готов до два-три месеца.Обсъден бе и въпросът за визовия режим. Министър Михайлова информира своя събеседник за мерките на правителството по засилване на митническия контрол, за очакванията до няколко месеца да бъдат приети новите документи за самоличност. Между правителствата на двете страни до март ще бъде приключена и работата по спогодбата България и Франция за освобождаване от краткосрочни визи на притежателите на дипломатически и служебни паспорти. На срещата с президента Пиер Московиси упрекна френските инвеститори, че надценяват рисковете в Българияснимка пресфото/бта","summary":"Френските инвеститори надценяват рисковете в България, смята Пиер Московиси","language":"bul"}
{"url":"https://www.dnevnik.bg/na_put/2013/11/06/2175855_da_otsednesh_v_hotel_vurhu_durvo/","title":"Да отседнеш в хотел... върху дърво","date":null,"text":"© La Cabane en l’Air\n\nКъщичка върху дърво е една от мечтите на почти всяко дете. Предприемчиви хора на различни места по света са намерили начин да реализират тази мечта макар и за пораснали деца. Все по-популярни стават почивките в къщичка (която понякога може да бъде доста луксозна) върху дърво.\n\nНаскоро край полския град Люблин беше открит хотелски комплекс, който се състои само от къщички на дървета. Всяка от тях си има собствено стълбище, а гостите в нея се разполагат на площ от 20 кв.м.\n\nВ тях има локално отопление и други удобства, но липсват телевизия и радио - за да може посетителите да се насладят максимално на спокойствието в гората. Защото комплексът се намира в гъста гора, а от терасите се разкрива прекрасна зелена гледка.\n\nАмбициозните собственици смятат през следващите месеци да изградят специални платформи на дърветата, върху които срещу по-ниска такса, посетителите ще могат да разпъват свои палатки. В плановете им влиза и изграждане на подземен хотел.\n\nГората край Люблин не е единственото място, където човек може да сбъдне детската си мечта да поживее в къщичка на дърво. В Европа има няколко подобни комплекса, като хотели на дърво има и на много по-екзотични кътчета по света. Къщичките в различните комплекси пък са изградени с много въображение и повечето от тях имат запомнящ се облик.\n\nКрай Харадс в северната част на Швеция например почти невидими за окото са необичайните огледални къщи на дърво. Някои от тях са във формата на куб, а други - нещо средно между летяща чиния и птиче гнездо. Те предлагат всякакви удобства, а в същото време тишината на гората. Достъпът до хотела е чрез въжена стълба или дървен мост.\n\n© Detlef Schobert, flickr (CC) Истинско усамотение край река Луле в Северна Швеция Дизайнерите са се погрижили птиците да не се блъскат в огледалните конструкции, като са вградили инфрачервени стикери. През зимата гостите на хотела могат да се разнообразяват с каране на шейни с впряг от кучета, а през лятото - с ловене на риба.\n\n© Detlef Schobert, flickr (CC)\n\nИстинско усамотение край река Луле в Северна Швеция\n\nВъв Франция веригата La Cabane en l'Air пък има повече от 250 къщи на дървета, разположени в над 30 различни области в страната - \"за онези, запазили детето в себе си\". Основната идея е да се покаже уважение към природата и към дърветата, които често стават жертва на урбанизацията.\n\nСтремежът на създателите им е да се създадат възможности за съвместно съжителство на човека и природата. Къщичките са на височина 5, 10 или 22 метра над земята, така че туристите могат да избират на каква височина да се подслонят.\n\n© La Cabane en l’Air Колибка във въздуха По света предложенията за къщи на дървета също не са малко, като много от тях са сред тропически гори и потънали в необичаен лукс за \"горска къща\". Един от най-известните дървесни курорти е Ariau Amazon Towers, разположен на брега на река Рио Негро. Комплексът е изграден напълно от дърво и издигнат високо в джунглата, а 268-те стаи са свързани с въздушен мост, дълъг близо пет мили. Идеята е да се пресъздаде за гостите атмосферата на жилището на Тарзан.\n\n© La Cabane en l’Air\n\nИ докато Tranquil Resort например е разположен в огромно имение с плантации с кафе и подправки в щат Керала, в близост до югозападното крайбрежие на Индия, стъкло, камък и дърво се съчетават в Tsala Treetop Lodge в Южна Африка, за да създадат комплекс от десет луксозни вили в сърцето на гъста вековна гора.","summary":"Къщичка върху дърво е една от мечтите на почти всяко дете. Предприемчиви хора на различни места по света са намерили начин да реализират тази мечта макар и за пораснали деца. Все по-популярни стават почивките в къщичка, понякога доста луксозна, върху дърво.","language":"bul"}
{"url":"https://www.dw.com/bg/%D0%B8-%D1%89%D0%B5-%D0%B8%D0%B4%D0%B2%D0%B0%D1%82-%D0%B2%D1%81%D0%B5-%D0%BD%D0%BE%D0%B2%D0%B8-%D0%B8-%D0%BD%D0%BE%D0%B2%D0%B8/a-18747676","title":"И ще идват все нови и нови ...","date":null,"text":"Организацията за икономическо сътрудничество и развитие /ОИСР/ очаква през 2015 година да бъдат подадени рекорден брой молби за убежище в 38-те страни-членки на организацията. В доклада за миграцията през 2015 година се казва, че броят на подадените молби може да достигне до един милион - това е най-големият брой молби за убежище от края на Втората световна война насам.\n\nВ доклада са изброени и най-предпочитаните от бежанците държави. Това са Германия, САЩ, Турция, Швеция и Италия. Икономистът от ОСИР Томас Либиг казва, че междувременно Германия е втората най-предпочитана от бежанците страна в света.\n\nТова ще я изправи пред сериозни, но не и непреодолими, предизвикателства: \"Не бива да забравяме, че Германия е най-силната икономическа страна в ЕС. На глава от населението, Германия все още приема значително по-малко бежанци в сравнение с Австрия или Швеция\", казва експертът.\n\nЕвропа ще продължи да бъде привлекателна за бежанците, защото в нейното непосредствено географско обкръжение има много кризи. \"В обозримо бъдеще ситуацията ще остане напрегната\", казва Либиг. И през идните години ОИСР очаква увеличаване на броя на бежанците с оглед на гражданската война в Сирия, влошената ситуация в Афганистан, Ирак и Ливан, както и оскъдните грижи за бежанците в транзитни държави като Турция.\"Това ще бъде много сериозно предизвикателство за Германия в дългосрочен план. Предизвикателство, с което и страна като Германия не може да се справи сама\", твърди експертът. Той също пледира за общоевропейско решение на проблемите.\n\nОпитът показва, че около 40% от молбите за убежище получават положителен отговор. Това означава, че през 2015 година в Европа ще има 400 000 до 450 000 бежанци с право на дълготраен престой. Повечето от тях - в Германия. Към тях по-късно ще се прибавят и членовете на семействата на одобрените бежанци. По данни на ОИСР, 32% от бежанците не са навършили 18 години, а 71% - са пълнолетни мъже. Може да се очаква, че мнозинството от сирийските бежанци ще повикат при себе си своите жени и деца, които се намират из различни бежански лагери по света.\n\nУсловията за интеграция в Германия са вече по-благоприятни\n\nСирийски бежанци в Турция, които настояват да бъдат пропуснати към Европа\n\nОИСР смята, че интеграцията на бежанците през следващите години ще протича по-добре в сравнение с началото на 90-те години. В подкрепа на това говорят данните, че образователният ценз на днешните бежанци е по-висок от този на тогавашните. Положително влияние оказва и това, че отношението на германското общество към днешните бежанци е по-благосклонно, а и обществените структури за интеграция на чужденците днес са по-развити. Същото се отнася и до Австрия, твърдят експертите от ОИСР.\n\nДокато в началото на 90-те години бежанците в Германия бяха напълно откъснати от трудовия пазар, сега, по данни на федералната Агенция по труда, близо 11 000 кандидати за убежище са получили разрешително за работа след по-малко от 15-месечен престой в страната. Междувременно мъжете с миграционен произход имат почти еднакви шансове за работа с родените в Германия. По този показател страната изпреварва дори Канада. Експертите от ОИСР смятат, че бежанците трябва да бъдат заселвани преди всичко в региони, където лесно се намира работа, а не там, където има най-много свободни или евтини квартири. Опитът от Швеция показва, че този вид интеграция е много по-сполучлива. \"Колкото по-рано децата на мигрантите бъдат интегрирани в образователната система, а пълнолетните - в трудовия пазар, толкова по-успешна ще е дългосрочната интеграция\", заключава експертът на ОИСР.","summary":"През 2015 в Европа ще пристигнат близо един милион бежанци. Повечето от тях - в Германия. Експертите смятат, че бежанската вълна ще продължи и занапред. Какво означава това?","language":"bul"}
{"url":"https://www.dw.com/bg/%D0%BA%D0%B0%D0%BA%D0%B2%D0%BE-%D0%B5-%D0%BA%D0%B0%D0%B7%D0%B0%D0%BB-%D1%8E%D0%BD%D0%BA%D0%B5%D1%80-%D1%81%D0%BB%D0%B5%D0%B4-%D0%B2%D0%B5%D1%87%D0%B5%D1%80%D1%8F%D1%82%D0%B0-%D1%81-%D0%BC%D0%B5%D0%B9/a-38676242","title":"Какво е казал Юнкер след вечерята с Мей?","date":null,"text":"Медийните изяви не са неговата страст. Рядко ще го видите да дава интервю или да участва в токшоу по телевизията. Макар че със сигурност знае много и има какво да каже. Той е най-влиятелният служител в Брюксел, за когото говорят всички журналисти: Мартин Зелмайр, който е доверено лице на германската канцлерка Ангела Меркел, не е просто началник на кабинета на Жан-Клод Юнкер. Зелмайр има сериозен принос за избирането на Юнкер начело на ЕК: той е главен стратег на неговата кампания и човекът, успял да убеди Меркел да заложи именно на тази карта.\n\n\"Без Зелмайр канцлерката вероятно нямаше да одобри кандидатурата на Юнкер\", казва по този повод дългогодишният брюкселски кореспондент на френското издание \"Либерасион\" Жан Катреме. \"И Юнкер днес нямаше да е шеф на Комисията\", допълва журналистът.\n\nНезависимо дали говорим за проблемите на Гърция, или за бежанската криза, Зелмайр винаги е бил човекът зад кулисите, който е дърпал конците. Той често обича да казва: \"Ще прокараме такова решение\".\n\nКомисарите се страхуват от него\n\nБезспорно Мартин Зелмайр притежава лидерски качества. Твърди се, че еврокомисарите се страхуват от него - заради широките му познания в много области и заради това, че обича да се меси в чуждите дела. Професорът по право и експерт по въпросите на еврото работи за ЕК от 2004 година. Преди да оглави кабинета на Юнкер е бил шеф на канцеларията на бившата зам.-председателка на ЕК Вивиан Рединг.\n\nСега обаче \"тайният управник на ЕС\", както го нарича германското списание \"Шпигел\", явно е попрекалил: той е издал на \"Франкфуртер Алгемайне Цайтунг\" (ФАЦ) - както предполагат в Брюксел и Лондон - доста пикантни подробности от срещата, проведена през миналата седмица между Жан-Клод Юнкер и британската министър-председателка Тереза Мей, посветена на Брекзит. Според неделното издание на ФАЦ, шефът на ЕК не се произнесъл много ласкаво за британската премиерка. По думите му, тя обитавала някаква \"галактика на неведението и илюзиите\". Мей нямала никаква представа за комплексността на предстоящите преговори за Брезкит, с което поемала риска те да се провалят.\n\nМеждувременно журналистите в Брюксел наричат иронично редактора на ФАЦ, с когото е разговарял Зелмайр, \"най-ефикасния говорител на ЕК\". Там, а и в Лондон никой не се съмнява, че именно Зелмайр е издал вътрешната информация.\n\nВсъщност, шефът на кабинета на Юнкер не за първи път се опитва да прави политика, разкривайки информация от кухнята на ЕК. Но този път Зелмайр рискува да отрови трайно и без това обтегнатите отношения преди началото на преговорите за Брезкит. По този повод британският \"Файненшъл Таймс\" предупреждава, че от само себе си може да се сбъдне прогнозата на Юнкер и обкръжението му, че опасността от провал на преговорите е повече от 50 процента.\n\n\"Има ли право Зелмайр да върши такива неща?\" - на този въпрос, зададен от кореспондент на \"Зюддойче Цайтунг\", говорител на Юнкер отговорил, че няма да заема позиция по темата. Говорителят обаче не е отрекъл, че източникът на недискретната вътрешна информация от срещата Юнкер-Мей е именно Мартин Зелмайр.","summary":"Наричат го \"тайния управник на ЕС\": Мартин Зелмайр, шефа на кабинета на Юнкер. Той рядко попада в светлината на прожекторите, но от вчера всички говорят за него. Предполага се, че е издал информация от кухнята на ЕК.","language":"bul"}
{"url":"https://www.dnevnik.bg/sviat/2001/12/27/123235_osama_bin_laden_se_iavi_v_nov_videozapis/","title":"Осама бин Ладен се яви в нов видеозапис","date":null,"text":"Нов видеозапис на терорист номер едно Осама бин Ладен излъчи в четвъртък катарската телевизия \"Ал Джазира\". Според специалисти изявлението на ръководителя на \"Ал Кайда\" е заснето преди около две-три седмици. Осама бин Ладен подчертава, че записът отбелязва 3 месеца от нападенията срещу Световния търговски център в Ню Йорк и Пентагона във Вашингтон. Терористът определя атаката срещу Съединените щати като \"благословени удари срещу световното безверие\" и допълва, че целта му е да принуди Америка да спре помощта си за Израел, който избива неговите хора. Осама бин Ладен за пореден път развива тезата си, че страните от Запада, водени от САЩ, са тръгнали на кръстоносен поход срещу исляма. Доказателство за това била войната в Афганистан. Телевизия \"Ал Джазира\" не оповести как е получила видеозаписа, но арабски източници твърдят, че по всяка вероятност касетата е дошла от Пакистан. По-късно вчера това потвърди главният редактор на катарския телевизионен канал Ибрахим Хилал в интервю за АП, без да уточнява кой е автор на записа.\n\nВашингтон определи интервюто на Осама бин Ладен като \"пропаганда на тероризма\". \"Това е пример за същата пропаганда, която сме чували и по-рано\", заяви вчера Скот Маклилан от Белия дом. От американското разузнаване смятат, че бин Ладен все още се намира в Афганистан. Пентагонът реагира сдържано на поредната поява на терориста по \"Ал Джазира\". \"Не съм сигурен, че видеозаписът е достоверен, както и дали е правен скоро или е стар, но действията на терориста вече не могат да предизвикат учудване\", заяви в четвъртък представителят на военното ведомство Ричард Макгроу, цитиран от ИТАР-ТАСС. Временното правителство на Афганистан осъди съдържанието на материала, излъчен по катарската телевизия. Представител на Министерството на отбраната отрече твърденията на Осама бин Ладен, че американските бомбардировки в Афганистан са насочени против исляма и са част от кръстоносен поход.\n\nМеждувременно стана ясно, че САЩ възнамеряват да изпратят пленените в Афганистан терористи във военноморската база Гуантанамо, разположена на територията на Куба. Това щяло да стане в близките няколко седмици, съобщи ИТАР-ТАСС, като се позова на информация от Пентагона, разпространена от телеканала NBC. Според специалисти тази база е подходяща, тъй като е изолирана и с надеждна охрана. Очаква се там да се провеждат и разпитите на задържаните бойци от \"Ал Кайда\". Американците се надяват да получат информация за местонахождението на Осама бин Ладен, след като излъченият от телевизия \"Ал Джазира\" материал постави под съмнение предположението за смъртта на терориста.\n\nВисокопоставени британски мюсюлмани призоваха в четвъртък властите в Лондон към спешни действия за предотвратяване на евентуални атаки срещу ислямски храмове в Обединеното кралство. Апелът към правителството беше отправен, след като стана ясно, че Ричард Рейд, който се опита да взриви преди дни самолет на \"Америкън еърлайнс\" от Париж до Маями, е бил мюсюлманин. Опасенията са, че радикални клирици могат да потърсят отмъщение за действията на младежа. Очаква се 28-годишният Рейд да бъде изправен пред съда в петък. Мюфтията на джамията в Брикстън в Южен Лондон Абдул Хак Бейкър заяви пред Би Би Си, че в храма често е идвал Ричард Рейд. Той заяви още, че преди пет години е информирал полицията, че в района са били забелязани екстремисти, но нищо не е било направено. Според него е напълно възможно сега да се надигне вълна от ислямофобия, като една от причините за това са мудните действия на властите. Високопоставени мюсюлмани заявиха в четвъртък пред Би Би Си, че някои младежи по всяка вероятност са били обработвани и вербувани от агенти на терористични организации. Според Абдул Хак Бейкър в момента на територията на Великобритания има около 1000 ислямски екстремисти, като около 100 от тях били подготвени за самоубийствени бомбени атентати.","summary":"Белият дом определи материала като \"пропаганда на тероризма\"","language":"bul"}
{"url":"https://www.dnevnik.bg/razvlechenie/2003/09/04/149229_golemiiat_koz_na_rb_otbora/","title":"Големият коз на R&B отбора","date":null,"text":"Ако погледнем нещата през странната, по детски прохождаща призма на българския хип-хоп, няма да ни отнеме много време да установим, че това лято определено принадлежи на \"източната част\". Не само заради скандала покрай задържането на рапъра Ванко 1, а по-скоро благодарение на голямата продуктивност на момчетата от морската ни столица. Така имена като Мишо Шамара и Конса останаха малко в сянка, за да направят път на една нова вълна гангстерски рими - Лошите, Кобака, Дребен Джи, Бенджамини...\n\nНеотдавна суперидолът на варненската сцена нарече един от хората си \"скритото оръжие на R&B Records\". Чак сега става ясно, че тези думи са се отнасяли не за някое ново попълнение в отбора, а за самия Г-н 100 кила. Последният безспорно е едно от главните действащи лица в редиците на може би най-успешния (всъщност единствената заплаха е намиращия се 500 км по на запад \"Снайпер\") хип-хоп лейбъл в България.\n\nДебютният албум на едрия rapstar носи дълбокото битово-философско заглавие \"По-добре гаден, отколкото гладен\" и вече излезе на музикалния пазар. Въпреки че нашумя наскоро с размазващия хит \"В клуба\", който вече седмици наред взривява клубовете и дискотеките в цялата страна, историята на варненския рапър е всъщност доста дълга. Истинският старт на кариерата на Г-н 100 кила е в легендарния първи R&B клуб във Варна.\n\nТам рамо до рамо с Конса прекарва дните си в миене на чаши, а в малките часове на нощта, когато идва време за традиционния freestyle, излиза на сцената и разбива всички с импровизациите си. Това впечатлява Шамара и компания и 100 кила започва своя хип-хоп път като последното попълнение в Гумени Глави, за жалост малко преди разпадането на бандата. Много скоро обаче се завръща в играта, като взима участие в парчето \"Чики-на-на\" - първият соло хит на Мишо Шамара. След успеха на песента Пъфа - както още го наричат, става любимец на компанията заради забавните лафове, които пуска нонстоп.\n\nТака се стига до самостоятелния дебют \"По-добре гаден, отколкото гладен\", който е малко по-различен от типичните ийст сайд проекти. Лириката е по-gansta отвсякога, но и няма как да е иначе, имайки предвид внушителния външен вид на рапъра, застрашителните готически татуси и смразяващ глас. Впечатление прави необичайно тежкото и мрачно парче G-Shie със своето ъндърграунд звучене и криминален текст. Стилът на рапиране на 100 кила е също много оригинален и в пълен синхрон с гангстерската атмосфера.\n\nРимите са бавни и тежки, разнообразявани от много мелодия в самото пеене. Инструменталът е добре изпипан, силен и в същото време достатъчно ненатрапчив. Впечатление прави и голямото присъствие на етноелементи и звуци в повечето от песните. Това се чува още в първия суперхит \"В клуба\", както и в следващата \"бомба\" от албума - \"Ритъм басов\" (с участието на Мишо Шамара и Конса). Заявка за голям успех дават още парчета като \"Пуяка\" (feat. Дребен Джи и Конса), \"Краката си вдигнете\", \"Хеликоптер бяга\"(с участието на Гошо Малкия), както и баладичната \"Устните на Луната\".","summary":"Стил: хип-хоп\r\nФормат: MC/CD\r\nИздател: R&B/Вирджиния \r\n\r\nАко погледнем нещата през странната, по детски прохождаща призма на българския хип-хоп, няма да ни отнеме много време да установим, че това лято определено принадлежи на \"източната част\". Не само заради скандала покрай задържането на рапъра Ванко 1, а по-скоро благодарение на голямата продуктивност на момчетата от морската ни столица.","language":"bul"}
{"url":"https://www.dnevnik.bg/bulgaria/2004/04/21/157305_parlamentut_shte_gleda_promenite_v_zakona_za_prosvetata/","title":"Парламентът ще гледа промените в Закона за просветата","date":null,"text":"Тази седмица парламентът да обсъди на първо четене няколко проекта за промени в Закона за народната просвета, предвижда проектопрограмата на парламента, подготвена от НДСВ.\n\n\"Изпитите преди първи клас са за паралелките с разширено изучаване на музика, изобразително изкуство и хореография, без значение в какво училище са те\", каза\n\nдиректорът на дирекция \"Политика в общото образование\" в Министерството на образованието и науката /МОН/, София Димитрова, помолена да уточни мотивите на МОН да предложи промените в Закона за народната просвета.\n\nТя обясни, че в законопроекта за изменение и допълнение на Закона за народната просвета/ЗНП/, подготвен от МОН, не се говори за изпити, а за проверка на способностите. Според законопроекта училищата могат да приемат ученици след\n\nпроверка на способностите в първи, пети, седми, осми и девети клас.\n\nТекстът беше един от спорните, заради които парламентарната комисия по образованието и науката препоръча на министър Игор Дамянов да оттегли законопроекта.\n\nПрием с проверка на възможности е необходимо да се извърши в паралелките по музика, изобразително изкуство и хореография, тъй като трябва да се оценят индивидуалните възможности на децата, посочи Димитрова. Тя допълни, че има и училища, в които за едно място кандидатстват по пет-шест деца и не е възможно\n\nприемът да бъде по документи.\n\n\"Прием за пети клас е необходим за природоматематическите и за хуманитарни гимназии, тъй като в тях децата ще изучават специален предмет и за място кандидатстват повече от едно дете\", обясни Димитрова. По думите й приемът за седми клас е за спортните паралелки, за които се изискват определени умения и\n\nвъзможности и е необходима проверка на способностите им.\n\nСофия Димитрова посочи, че не съществува опасност всички училища да въведат изпити преди първи, пети, седми, осми и девети клас. Прием в тези класове ще извършват училища, определени с наредба на министъра на образованието и в нея ще бъдат описани всички възможни случаи за прием, допълни тя.\n\nВъзможността за записване в подготвителен клас на деца, които след подготвителната група нямат готовност за постъпване в училище, е в интерес на децата, смята Димитрова. Така според нея те няма да са подтиснати, че ще повтарят подготвителна група, и в същото време, когато ще са по-укрепнали, ще могат да постъпят в първи клас. Ако учителят установи, че детето е подготвено, то може още след първия срок да премине в първи клас, добави Димитрова. По думите й възможността е предвидена за децата със специфични образователни изисквания или с хронични заболявания, както и за тези, които по различни причини не са посещавали подготвителна група.\n\nСрещу тези текстове се обяви заместник-председателят на ПГ на ДПС и на парламентарната комисия по образованието и науката Лютви Местан. На едно от заседанията на парламентарната комисия по образование той посочи, че децата, които повтарят подготвителния клас, ще се превърнат автоматично в хора \"втора\n\nПредлага се депутатите да обсъдят на първо четене промените в Кодекса на търговското корабоплаване, на второ четене законопроекта за гарантиране вземанията на работници и служители при несъстоятелност на работодателя, както и промените в Закона за чуждестранните инвестиции.\n\nВторото четене на промените в Закона за публичност на имуществото на лица, заемащи висши държавни длъжности, първото четене на промените в Закона за тютюна и тютюневите изделия и второто четене на промените в Закона за гражданската регистрация, са също в проекта за дневен ред за седмицата.\n\nПроектопрограмата включва още първо четене на законопроекта за медиацията, на промените в Закона за чужденците в България, както и няколко ратификации на международни документи, по които България е страна.","summary":"Изпитите след първи клас ще са за профилираните паралелки, заявиха от МОН","language":"bul"}
{"url":"https://www.dnevnik.bg/bulgaria/2015/10/08/2624016_cvetan_vasilev_ne_se_znae_kolko_ot_ministrite_na/","title":"Цветан Василев: Не се знае колко от министрите на Борисов са под контрола на ДПС и Пеевски (допълнена)","date":null,"text":"Цинизмът на това правителство е толкова голям, че не знам коя част от министрите са на Бойко Борисов и коя част от тях са под контрола на ДПС и Делян Пеевски.\n\nТова заяви в интервю с Люба Кулезич, излъчено по ТВ7, мажоритарният собственик на фалиралата Корпоративна търговска банка (КТБ) Цветан Василев, който пребивава в Белград в очакване да бъде екстрадиран в България по обвинение в длъжностно присвояване на 206 млн. лв.\n\nПо думите му финансовият министър Владислав Горанов и депутатът от ДПС Делян Пеевски не случайно пият кафе заедно и се чуват по телефона по няколко пъти на ден, а и шефът на НАП Бойко Атанасов е бил назначен с активните протекции на Делян Пеевски.\n\nЦветан Василев отново защити дейността на КТБ и призова премиера Бойко Борисов да потърси начин за намаляване на щетите след фалита й.\n\n\"В Корпоративна банката има активи за минимум 2 млрд. евро и те могат да бъдат осребрени, при доброто желание на държавата и кредиторите. Опустошенията след корпоративна банка могат да се окажат като тези в Германия след Втората световна война\", каза Василев.\n\nТой настоя, че с обединяване на усилията на вложителите и с негова помощ могат да бъдат изплатени голяма част от средствата на фонда за гарантиране на влоговете - чрез изкупуване на работещите активи на банката. \"Не говоря за възстановяване на КТБ, а за намаляване на щетите. Владислав Горанов заблуждава, че не може да се възстановят повече от 30% от КТБ. Ние имахме контрол върху работещ, активен бизнес\", заяви Василев.\n\nСпоред него в момента най-сериозният бизнес в България е брокерският бизнес, свързан с КТБ. \"Брокерска компания Пеевски\", \"брокерска компания Сталийски\"... И пред очите на сляпото общество и пред очите на сляпата прокуратура. Да се види, че точно онези оръдия на прокуратурата са сред основните, разграбващи активите. Чрез серия от безумни цесии, на които само се намигва от правителството, активите отиват в някой джоб. Оказва се, че всички са продавачи, всички са собственици. Всеки продава нещо от активите и всеки урежда някой желаещ да се сдобие с този актив на някаква минимална цена\", обясни Василев и подчерта, че ще продължава да отстоява истината за КТБ докрай.\n\n\"Няма да ме спрат нито репресиите, нито заканите, нито докладите на странно съюзилите се кредитори на статуквото. Трябва да докажа невинността си. Въпросът е, че аз нямам гаранции за справедлив процес\", заяви Василев и добави, че прокуратурата проявява безправие спрямо него.\n\nНа уточнението, че премиерът публично е казвал, че гарантира за сигурността му, Василев коментира: \"Борисов по принцип гарантира за всичко в България, дори за сфери, в които няма правомощия. Освен това Борисов миналата година гарантира, че банката ще бъде възстановена и тя не беше възстановена, а след това подигравателно се отнесоха към писмото на цял държавен фонд. Затова нямам основание вече да вярвам на никого, освен на писани документи, защото аз не съм избягал и не се крия от никого.\"","summary":"Според Цветан Василев финансовият министър Владислав Горанов и депутатът от ДПС Делян Пеевски не случайно пият кафе заедно и се чуват по телефона по няколко пъти на ден.","language":"bul"}
{"url":"https://www.dw.com/bg/%D0%BF%D0%BE%D1%81%D0%B5%D1%89%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BA%D0%B0%D0%BD%D1%86%D0%BB%D0%B5%D1%80%D0%B0-%D1%88%D1%80%D1%8C%D0%BE%D0%B4%D0%B5%D1%80-%D0%B2-%D1%80%D1%83%D1%81%D0%B8%D1%8F/a-2598649","title":"Посещението на канцлера Шрьодер в Русия","date":null,"text":"След кризата, сполетяла руското стопанство през 1998 год., както външната така и вътрешната търговия в огромната империя пострадаха сериозно. Междувременно обаче това е вече почти забравено: пазарът е открит. Тъй като сега руската икономика бележи отново ежегоден ръст между 6 и 8 %, този пазар е особено интересн предимно за индустрията, произвеждаща потребителски стоки, казва Манфред Заппер от Германското дружество за Източна Европа в Берлин.\n\nГермано-руският търговски баланс е солиден: през м.г. бе достигната рекордната сума от 25 и половина милиона евро. Докато обаче за Русия ЕС е основният търговски партньор, в ЕС Русия играе по-незначителна роля. Едва 3 до 5 % от внасяните в евросъюза стоки са от Русия.\n\nЕдин от най-големите германски инвеститори в Русия е дюселдорфския концерн ”Метро”. Той предлага голяма част от потребителските стоки, търсени от 130-те милиона руски потребители. Не случайно председателят на УС на Метро Ханс-Йоахим Кьорбер е сред изтъкнатите членове на делегацията на Шрьодер в Москва. Говорителят на концерна Юрген Хомайер потвърди, че Метро е представен от 2001 год. успешно на руския пазар.\n\nВ Москва германският кеш-енд-кери гигант откри 5, в Санкт Петерсбург – 2 хипер-маркета. Според говорителя Хомайер след само две години обектите в Русия са започнали да реализират печалби. Ала инвестициите – по около 15 милиона евро на хипер маркет – още не са се амортизирали. Метро обаче възнамерява да продължава да се разраства в Русия.\n\nОще през т.г. се предвижда брояг на хипер-маркетите да нарастне от 7 на 15. Предимно в градовете с милионно население по Волга. При това концернът е заинтересован от дългосрочни бизнес-връзки. Фирмата се стреми към стабилни условия, поради което обикновено закупува терените, на които стори и инвестира в местните инфраструктури. Метро назначава много местна работна ръка и 90 % от предлаганите стоки са руско производство.\n\nЗа говорителя Хомайер е ясно, че поради всички тези причини ”Метро” е популярна фирма сред местните власти. Особено активно подкрепа е оказал кметът на Москва. Всичко това звучи като симптоматично за отлични условия, пердоставяни на крупните задгранични предприятия в Русия. Важно е обаче, пазарът да бъде внимателно проучван, преди някоя фирма да се запъти натам. А това е отнело няколко години, припомня говорителят на концерна Метро.\n\nОгромният пазар обаче крие и остатъчни рискове. За по-малките европейски фирми, които едва сега искат да се ориентират към руския пазар, се препоръчва своевременно консултиране от страна на индустриално-търговската камаря, за да могат специфичните руски условия да бъдат, колкото е възможно по-рано, реалистично оценине, обяснява експертът за Русия на Германската индустриално-търговска камара Петер Презбер. Разликите между германската и руската бюрокрация са големи, а корупцията определено представлява проблем. Въпреки това Презбер признава, че руснаците определено са опстигнали напредък. През последните 5-6 години са приети голям брой нови закони, подобряващи рамковите условия за чуждестранните инвеститори и предприемачи. Във всеки случай Германската индустриално-търговска камара смята, че моментът е изгоден за ангажиране в Русия. Растежът на руския пазар трябвало да се използва, за да расте и германската икономика.","summary":"Днес германският канцлер Герхард Шрьодер посещава заедно с икономическа делегация Русия. Предварителен анализ от Кристиан Радлер:","language":"bul"}
{"url":"https://www.dw.com/bg/%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8%D1%8F%D1%82-%D1%83%D1%81%D0%BF%D0%B5%D1%85-%D0%B2-%D0%B8%D0%B7%D0%BD%D0%BE%D1%81%D0%B0/a-17348083","title":"Германският успех в износа","date":null,"text":"Можело, значи! Германските износители увеличиха оборота си през ноември за четвърти пореден път и надскочиха границата от 1 000 милиарда евро. Федералната статистическа служба във Висбаден съобщава, че германските производители са продали в чужбина стоки на стойност 1 трилион евро. И то само от януари до ноември. Вносът за същия период от време е на стойност 828 милиарда евро. Статистиката само потвърждава прогнозите на икономическите сдружения от края на 2013 година. След известен застой през първото полугодие германската експортна икономика е \"натиснала здраво газта\", което се вижда и от статистиката.\n\n28 процента от анкетираните 1 000 предприемачи очакват още по-добри сделки с чужбина и тази година. Германската индустриална и търговска камара отбелязва, че само седем процента от анкетираните очакват влошаване на ситуацията. Експертите от камарата прогнозират повишаване на износа през 2014 година с четири процента. Миналата година германският износ е отбелязал покачване от само един процент.\n\nВъзстановяване в Азия и Америка\n\nУвереността на германските износители се подклажда от края на рецесията в Европа, стабилизирането на бързоразвиващите се страни и добрите перспективи в САЩ. Германските износители гледат с най-голям оптимизъм към Северна Америка, която си остава експортна цел номер едно. На второ място са пазарите в Азия. Германските износители очакват и много сериозен ръст на износа за Европа. Сдружението за външна търговия (BGA) споделя оптимизма на индустриалната и търговска камара. \"Износът ще се увеличи с до три процента и ще достигне най-високото си ниво за всички времена с оборот от 1 142 милиарда евро\", прогнозират екпертите от Сдружението за външна търговия. Външната търговия ще постигне рекорден излишък от 224 милиарда евро, тъй като вносът в Германия може да се повиши само с един процент на 918 милиарда евро. \"По този начин ние ще запазим нашият дял от 7,5 процента от световната търговия\", казва президентът на сдружението Антон Бьорнер.\n\nПрез 2014 г. се очаква германският износ да се повиши с 4 процента\n\nТези факти вероятно отново ще разпалят дискусията дали пословичният излишък във външната търговия на Германия не нарушава баланса на световната икономика. През ноември американското финансово министерство публикува доклад, в който се твърди, че относително слабото международно потребителско търсене и същевременната зависимост на Германия от износа, спъвали икономическото развитие в еврозоната. Президентът на Сдружението за външна търговия Антон Бьорнер не спира да повтаря, че Германия не генерира експортните си излишъци за сметка на южноевропейските страни. \"Ние имаме успех в Източна Азия, бележим все по-големи успехи в Америка и там генерираме нашите излишъци\", казва той.\n\nНикой в бранша не се безпокои и от формалното разследвене на излишъците в германската външна търговия, наложено от Европейската комисия. Тъкмо напротив. Защото то е част от европейската система за ранно предупреждение за предотвратяване на бъдещи кризи. А Германия е един от инициаторите за създаването на тази система. По-скоро страни като Италия би трябвало да се запитат, защо през последното десетилетие са загубили половината от пазарните си дялове(разбирай конкурентоспособност!).\n\nПрезидентът на Сдружението за външна търговия се опасява, че и Германия в бъдеще може да загуби пазарни ниши. Според него, с плановете си за възможно ограничаване на пенсионната възраст до 63 години, новото германско правителство подава напълно неправилни сигнали към икономиката. Защото конкуренцията не спи. \"Политиците дълбоко се заблуждават, ако вярват, че ние ще си останам все така добри в техническо и иновативно отношение и през следващите десет години. Защото конкуренцията от Източна Азия стремглаво набира скорост. Погледнете статистиките! Вижте колко дипломирани китайски инженери излизат на пазара всяка година. И вижте колко инженери има в Германия! Ние трябва да положим още много усилия\", убеден е Бьорнер.","summary":"Германските износители гледат оптимистично в бъдещето и очакват нови рекорди през 2014-та година. Това обаче отново съживява неизменните критики срещу силата на германската експортна икономика.","language":"bul"}
{"url":"https://www.dw.com/bg/%D0%BA%D1%8A%D0%B4%D0%B5-%D0%BC%D0%BE%D0%B3%D0%B0%D1%82-%D0%B4%D0%B0-%D0%B3%D0%BB%D0%B0%D1%81%D1%83%D0%B2%D0%B0%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F/a-18799899","title":"Къде могат да гласуват българите в Германия?","date":null,"text":"Заедно с местните избори на 25 октомври, в България ще се проведе и референдум с един въпрос: \"Подкрепяте ли да може да се гласува и дистанционно по електронен път при произвеждане на изборите и референдумите?\".\n\nБългарите в Германия също могат да пуснат своите бюлетини в този референдум. В Германия ще бъдат открити 21 избирателни секции в общо 17 града. Желаещите да гласуват трябва да притежават документ за самоличност: лична карта, паспорт или военна карта (само за военнослужещите). Не е необходимо да се подава предварителна заявка за гласуване. Според указанията на българската ЦИК, гласуващите ще бъдат вписвани в избирателните списъци на място - в съответната секция. Пак там те ще попълват и стандартната декларация.\n\nС бюлетината можете да се запознаете на този линк: http://www.mfa.bg/bg/events/197/19/4173/index.html\n\nБългарското посолство в Берлин съобщава, че от германската страна е получено разрешение за провеждане на референдум в секции на територията на Германия на следните адреси:\n\n- Посолство на Република България във ФР Германия: вход откъм Leipziger Str. 19, 10117 Berlin\n\n- Генерално консулство на Република България в Мюнхен: Walhallastraße 7, 80639 München\n\n- Консулство на Република България във Франкфурт на Майн: Eckenheimer Landstraße 101, 60318 Frankfurt am Main\n\n- Бюро на почетен консул в Хамбург: Alstertor 15, 20095 Hamburg\n\n- Бюро на почетен консул в Магдебург: Mittagstr. 1a, 39124 Magdeburg\n\n- Бюро на почетен консул в Дармщат: Hilpertstraße, 64295 Darmstadt, Rechtsanwaltskanzlei Lankau, Dr. Weitz & Collegen\n\n- Бюро на почетен консул в Щутгарт: Mörikestraße 11, 70178 Stuttgart\n\n- Изнесена секция в Дортмунд: Hoher Wall 15, 44137 Dortmund\n\n- Изнесена секция в Дрезден: Theaterruine St. Pauli e. V., Hechtstr. 32, 01099 Dresden\n\n- Изнесена секция в Дюселдорф: Hotel Bellevue Düsseldorf, Luisenstraße 98-100, 40215 Düsseldorf\n\n- Изнесена секция в Карлсруе: Bürgerzentrum, Henriette Obermüller Str. 10, 76137 Karlsruhe\n\n- Изнесена секция в Кьолн: Universitätsstraße 16b, 50937 Köln\n\n- Изнесена секция в Манхайм: Lutherstraße 15-17, 68169 Mannheim, Bürgerhaus Neckarstadt-West\n\n- Изнесена секция в Нюрнберг: Gasthof zur Waldlust, Rennweg 68, 90768 Fürth\n\n- Изнесена секция в Регенсбург: BioPark Regensburg GmbH - BioPark 1, Josef-Engert-Straße 9, 93053 Regensburg\n\n- Изнесена секция във Фрайбург: Schwabentorring 2, 79098 Freiburg\n\nПодробна информация за референдума можете да намерите в отделен линк на интернет-страницата на Министерството на външните работи www.mfa.bg, както и на сайта на Централната избирателна комисия www.cik.bg.","summary":"Официално в Германия живеят над 200 хиляди българи. Пълнолетните сред тях могат да гласуват на референдума в неделя в общо 21 избирателни секции. Ето и подробности:","language":"bul"}
{"url":"https://www.dnevnik.bg/bulgaria/2001/08/23/110302_zatvorite_shte_se_izdurjat_ot_danuci/","title":"Затворите ще се издържат от данъци","date":null,"text":"Средствата за нови затвори и подобряването на битовите условия в тях ще дойдат от данъци. Това съобщи в четвъртък министърът на правосъдието Антон Станков. Той е получил списък със сгради, от които ще се избере нова за Софийския затвор.\n\nПовечето от сградите на местата за лишаване от свобода са строени в началото на века и не са пригодени за обитаване от арестанти. Новият софийски затвор със сигурност ще бъде извън града и най-вероятно ще е в квартал \"Кремиковци\", където в момента има общежитие за задържани с леки присъди. Основният проблем в затворите е, че поради липса на място в една сграда живеят рецидивисти и хора, чиято вина не е постановена от съда, коментират надзиратели. Според Антон Станков лошите битови условия са материална предпоставка, а не са отговорност на администрацията им.\n\nЗа поста главен секретар на МВР има три-четири кандидатури, сред които е и тази на директора на НСБОП полковник Румен Миланов, съобщи министърът на вътрешните работи Георги Петканов. Той не пожела да съобщи имената на другите кандидати. Според непотвърдена информация кандидати за поста са бившият директор на СДВР полк. Красимир Петров, който сега е шеф на охраната на \"Лукойл\", и о.з. ген. Коста Богацевски, бивш главен секретар на МВР.\n\nВ отговор на въпрос дали сегашният главен секретар на МВР ген. Славчо Босилков ще остане на работа в МВР Петканов каза: \"Ако изяви някакво желание в тази насока - може би. Досега такова желание не е изразявал\". По неговите думи въпросът за назначенията в спецслужбите все още не е обсъждан и не може да се каже какви промени ще има. В момента се обсъжда възможността за промяна в работата на някои от специализираните служби. Считам, че останалите добре си вършат работата, каза Петканов.\n\nВсе още не е избран и ръководител на пресцентъра на МВР. Първоначално се бях спрял на Георги Младенов, но после постъпиха и други кандидатури и реших да разгледам всички, обясни Петканов. Журналистът не е издържал психотеста, съобщиха осведомени от МВР.\n\nМинистърът на земеделието Мехмед Дикме съобщи, че в понеделник ще заседава ръководството на фонд \"Земеделие\" във връзка с търсенето на решение на проблемите със сушата. Във вторник министър Дикме отново ще направи обиколка из Добруджа.\n\nВицепремиерът и министър на икономиката Николай Василев каза, че програмата за управление на правителството вече е окончателно готова. Тя била по-малко от 70 страници и скоро ще бъде огласена.\n\nМинистърът на здравеопазването Божидар Финков съобщи, че след направена проверка за това какви възнаграждения са получили служители на министерството, участвали в приватизацията на различни обекти, е станало ясно, че 30 души са си разделили 18 000 лева. Те са получили тези пари за положен извънреден труд, законът не е нарушен, увери Финков.\n\nПрез второто тримесечие на тази година най-много разходи за командировки в страната е направил областният управител на Добрич Димитър Камбуров - 733 лв. и 97 стотинки, показва одобреният вчера от правителството отчет за разходите на кабинета \"Костов\". Бившият шеф на Агенцията по приватизация Левон Хампарцумян дължи на бюджета 20 лева, това са непризнати разходи за нощувка. Бившият вицепремиер Петър Жотев е похарчил 76 лв. за командировки в периода април - юни, ексминистрите Емма Москова, Евдокия Манева и Димитър Димитров са похарчили съответно 48.204 и 64 лв. Отчетът е само за пътувания из България.","summary":"Програмата на правителството е около 70 страници","language":"bul"}
{"url":"https://www.dnevnik.bg/razvlechenie/2018/12/14/3359414_knigite_na_2018_-_izborut_na_bil_geits/","title":"Книгите на 2018 - изборът на Бил Гейтс","date":null,"text":"Технологичният пионер, основател на \"Майкрософт\" и филантроп Бил Гейтс е известен с препоръките си за това какво да се чете. В социалната мрежа \"Гудрийдс\" (Goodreads) той написа кои са книгите, които са го впечатлили най-много през 2018 г.\n\n\"Списъкът ми е доста разнообразен тази година. От ръководство за медитация през задълбочено изследване на автономните оръжия до трилър за провала на някога обещаваща компания - има по нещо за всекиго\", пише Гейтс.\n\nЕто и неговият списък с коментар за всяко заглавие:\n\nТара не е напускала дома си, преди да стане на 17 години, и никога дотогава не е била на училище или на лекар. Не мислех, че ще открия нещо за себе си в историята на момиче, израснало в строго мормонско домакинство, но тя е толкова добра писателка, че ме накара да се замисля за собствения си живот, докато четях за екстремисткото ѝ детство. С Мелинда се влюбихме в мемоарите на тази млада жена, чиято жажда за знание е била толкова силна, че я е довела до докторската степен в Кеймбридж.\n\nArmy of None на Пол Шар\n\nАвтономните оръжия не са нещо, за което човек се замисля по празниците. Но е трудно да се откъснеш от този провокиращ поглед към изкуствения интелект във военното дело. Темата е изключително сложна, ала Шар дава ясни обяснения и представя плюсовете и минусите на войната, водена от машини. Познанията му не са изненадващи - той е ветеран, участвал в създаването на американската политика за автономните оръжия.\n\nBad Blood на Джон Кериру\n\nКериру дава гледната точка на вътрешен човек във възхода и падението на Theranos. Историята е дори по-откачена, отколкото очаквах, и не можах да оставя книгата. В нея има всичко - сложни схеми, корпоративни интриги, корици на списания, провали семейни отношения и пропадането на компания, някога оценявана на почти 10 млрд. долара. (бел. ред. Основаната през 2003 г. компания Theranos твърдеше, че ще предизвика революция в изследванията на кръвта и бе звезден стартъп, преди Кериру да разкрие в \"Уолстрийт джърнъл\" измамите ѝ.)\n\n21 Lessons for the 21st Century от Ювал Ноа Харари\n\nПочитател съм на всичко, което Харари е написал, и последната му книга не е изключение. \"Сапиенс\" и \"Хомо деус\" бяха за миналото и бъдещето, а тази е за настоящето. Ако 2018 г. ви е накарала да се чувствате смазани от тежестта на света, \"21 урока\" предлага полезна рамка, в която да обработите новините и да помислите пред какви предизвикателства сме изправени.\n\nThe Headspace Guide to Meditation & Mindfulness от Анди Пудикомб\n\nНа 25 години бих се присмял на тази книга, но с Мелинда напоследък се запалихме по медитацията. Тя започва с личното израстване на Пудикомб от студент до будистки монах и после се превръща в забавен наръчник. Ако се чудите дали да не пробвате фокусираното живеене, това е перфектното въведение.\n\nГейтс представи селекцията си и във видео:","summary":"Основателят на \"Майкрософт\" и филантроп Бил Гейтс, който е известен и с препоръките си какво да се чете, представи предложенията си за годината.","language":"bul"}
{"url":"https://www.dw.com/bg/%D0%B4%D0%B5%D0%B9%D1%81%D1%82%D0%B2%D0%B8%D0%B5-%D1%81%D1%82%D1%80%D0%B0%D0%BD%D0%B8%D1%87%D0%BD%D0%B8-%D1%8F%D0%B2%D0%BB%D0%B5%D0%BD%D0%B8%D1%8F-%D0%B5%D1%84%D0%B5%D0%BA%D1%82%D0%B8%D0%B2%D0%BD%D0%BE%D1%81%D1%82-%D0%B2%D1%81%D0%B8%D1%87%D0%BA%D0%BE-%D0%B7%D0%B0-%D0%B2%D0%B0%D0%BA%D1%81%D0%B8%D0%BD%D0%B0%D1%82%D0%B0-%D0%BD%D0%B0-astrazeneca/a-56381328","title":"Действие, странични явления, ефективност: всичко за ваксината на AstraZeneca","date":null,"text":"Ваксината на AstraZeneca е от т.нар. векторни ваксини. В този случай генетичната структура на част от коронавируса се вгражда в отслабен вирус-преносител, който е безвреден за човека. Този вирус-преносител вкарва части от генетичния материал на вируса в клетката. Човешката клетка достроява частите на вируса, имунната система реагира на тези протеини и образува антитела.\n\nПо какво тази ваксина се различава от вече одобрените?\n\nДо момента в Германия са допуснати ваксините на BioNTech/Pfizer и на Moderna, които са от т.нар. mRNA-ваксини. Този вид ваксини са по-чувствителни от векторните – препаратът на BioNTech/Pfizer трябва да се съхранява при минус 70 градуса, а този на Moderna – при минус 20. И двете ваксини трябва да бъдат размразени непосредствено преди приложението им. След това препаратът на BioNTech/Pfizer може да се съхранява в хладилник до пет дни, а този на Moderna – до 30. Ваксината на AstraZeneca може да се съхранява в най-обикновен хладилник при температура от 2 до 8 градуса най-малко шест месеца.\n\nОт всички три вида ваксини са нужни по две дози. При BioNTech/Pfizer между двете ваксинации трябва да минат 21 дни, при Moderna – 28 (колкото и при препарата на AstraZeneca).\n\nВаксината на BioNTech/Pfizer се прилага за хора над 16 години, Moderna е разрешена след 18-годишна възраст. По препоръка на Постоянната имунизационна комисия в Германия ваксината на AstraZeneca е предназначена за хората между 18 и 64 години.\n\nВ рамките на клиничните изпитания всички производители на медикаменти са проверили и ефективността на своите ваксини. При BioNTech/Pfizer ефективността е 95 процента, сходни са и показателите за препарата на Moderna – 94 на сто. Съгласно актуалните проучвания, двете ваксини въздействат еднакво добре на по-младите и на по-възрастните хора.\n\nПри ваксината на AstraZeneca ефективността очевидно зависи от дозировката, както беше установено при една грешка, допусната по време на изпитанията. Ако първо бъде поставена половин доза, а след един месец цяла, ваксината постига ефективност от 90 процента. Ако и двата пъти се постави цяла доза, резултатността е само 62 на сто. Респективно средната ефективност на ваксината е 70 процента.\n\nТова са резултати от проучванията на производителите. През следващите месеци, когато бъдат имунизирани много хора, ще се установи дали ефективността съответства на данните от проучванията.\n\nИ при трите ваксини обаче остава неясно колко дълго остава действително защитен имунизираният човек. Проучванията по въпроса вървят. Неясно е и дали хората, които са имунизирани, могат да пренасят вируса, ако са се заразили. И по този въпрос проучванията продължават.\n\nПо отношение и на трите ваксини има сведения, че имунизираните изпитвали болки на мястото на инжекцията. Главоболие и болки в крайниците, умора и треска са сред най-често срещаните странични явления. В повечето случаи обаче тези оплаквания бързо отминават, информират от института \"Роберт Кох\". Само хората с тежки алергични реакции или с алергия по отношение на някое от съдържащите се във ваксината вещества не би трябвало да се имунизират.","summary":"Как действа ваксината на AstraZeneca - продуктът, от който България е поръчала най-много дози? По какво се различава тя от вече одобрените препарати на BioNTech/Pfizer и на Moderna? Ето отговорите:","language":"bul"}
{"url":"https://www.dnes.bg/za-da-se-razbirame/2014/04/23/zashto-ste-v-zadynena-ulica-v-karierata-si.223197","title":"Защо сте в задънена улица в кариерата си","date":null,"text":"Въз основа на едно ново американско проучване за удовлетвореността от работата (проведено от Glassroom.com) 40% от служителите харесват професията си, 27% казват, че работните им места са ОК, а 33% са недоволни от кариерата си.\n\nАко вие сте сред тези 33%, които не харесват това, което правят, то трябва да помислите какво можете да промените, за да се развивате като професионалист и да намерите удовлетворение от работата си.\n\nВ днешната сурова икономика човек трудно може да е сигурен в светлото си бъдеще въз основа на дипломите и професионалния си опит, но все пак едно нещо е сигурно – човек трябва да се бори за своя успех. Той трябва непрекъснато да е съсредоточен върху създаването на възможности за своя напредък. Той трябва да инвестира в себе си, да открие талантите си и да започне да ги прилага в работата си.\n\nПроблемът е, че всичко това звучи добре като съвет, но на практика повечето хора постепенно попадат в капана на рутината и така и кариерата им влиза в застой. Ето пет причини, поради които човек стига до задънена улица в кариерата си, които е добре да се опитате да избегнете:\n\nЧовек трябва да излезе от зоната си на комфорт и да си отвори очите към новите възможности, които съдбата му изпраща. Обърнете внимание на всичко, което засяга кариерата ви, и рискувайте, ако рискът е оправдан. Използвайте промяната като средство, с което да научите нови неща. Колкото повече промени предприемате, толкова по-комфортно ще се чувствате в условия на несигурност. Обновяването и преоткриването са необходимост и в професионалния живот на човек.\n\n2. Не се интересувате от растеж във фирмата\n\nПознавате ли хора, които работят същия тип работа, в същата фирма, вече 10 и повече години? Дори да обичат професията си, тези хора са станали жертва на спокойствието и протакането и вероятно затова се противопоставят на всякаква възможност за растеж в компанията, тъй като тя ще е свързана с поемането на нови отговорности. Този тип хора предпочитат механично да правят едно и също, отколкото да научат нещо ново и/или да се включват в управлението на организацията. Започнете да приветствате предизвикателствата в службата и дори да ги търсите, за да разширите хоризонтите си.\n\n3. Не можете „да се продавате“ добре\n\nТова е едно от най-сериозните препятствия по пътя на растежа в кариерата. Има много умни и кадърни хора, които просто не знаят как да влязат в полезрението на своите шефове. Те никога не се хвалят и скромно гледат да не ангажират чуждото внимание с личността си. Техният подход, макар и искрен, не е добре обмислен, нито пък е ефективен. Ако имате някои велики идеи, просто наберете смелост и ги представете на шефовете си. Научете се да разказвате историята си достатъчно добре, за да можете да я продадете.\n\nОще по темата можете да прочетете в Tialoto.bg.","summary":"Истинските причини за застоя в работата ви","language":"bul"}
{"url":"https://www.dnes.bg/politika/2013/08/02/othvyrliha-vetoto-na-prezidenta-za-zakona-za-srs-tata.195334","title":"Отхвърлиха ветото на президента за Закона за СРС-тата","date":null,"text":"Депутатите отхвърлиха ветото на президента Росен Плевнелиев върху промените в Закона за специалните разузнавателни средства. Това стана с гласовете на 125 депутати от \"Коалиция за България\", ДПС и \"Атака\". 69-те народни представители от ГЕРБ в залата подкрепиха ветото. Държавният глава имаше резерви по отношение на някои текстове, тъй като счита, че те влизат в противоречие с основни конституционни принципи. Според него правото на новосъздаденото Национално бюро за контрол на СРС да изисква информация и да дава задължителни указания на органите, които разрешават, използват и прилагат СРС, навлиза по недопустим начин в работата на разследващите органи и на съда.\n\nРосен Плевнелиев не беше съгласен и с текста, регламентиращ парламентарния контрол.\n\nМнозинството в парламента обаче не се съгласи с мотивите му и гласува отново промените в закона. Според тях данните, получени в резултат на използване на специални разузнавателни средства (СРС), отпадат от списък на категориите информация, подлежаща на класификация като държавна тайна.\n\nСписъкът с информацията, която е държавна тайна, е част от Закона за защита на класифицираната информация. Държавна тайна ще бъде информацията за използваните, съгласно законовите разпоредби, специални разузнавателни средства, т.е. техническите средства и/или способите за тяхното прилагане.\n\nСпециализираната структура, която основно прилага специални разузнавателни средства, а именно Специализирана дирекция „Оперативни технически операции” (СДОТО), ще бъде изведена от структурата на МВР и ще бъде обособена в самостоятелна държавна агенция към Министерски съвет.\n\nДържавна агенция „Технически операции” (ДАТО) ще бъде юридическо лице на бюджетна издръжка със седалище в град София. Изваждането на органа, който технически осигурява и прилага СРС от МВР и разделянето на заявителя на СРС от прилагащия СРС и поставянето му в позиция на равна отдалеченост от всички заявители на СРС по чл.13 от закона, ще гарантира неговата независимост и невъзможност за злоупотреба.\n\nВъзстановява се Националното бюро за независим и действен контрол над цялата дейност по използването и прилагането на СРС. Националното бюро ще се състои от петима членове, в това число председател и един заместник-председател, които ще се избират от парламента. Ежегодно до 31 май то ще внася доклад в Народното събрание за своята дейност и състоянието на сектора, включително и за това как се спазват и защитават правата и свободите на гражданите срещу незаконно използване на СРС.\n\nЗа първи път се въвежда механизъм на контрол чрез бюджета. Само през бюджета ще се дисциплинират органите, които заявяват СРС и ще се намери добрият баланс между нуждата от използване на „тайни доказателства”, гражданските права и финансовите възможности на държавата. Идеята е заявителите на СРС чрез своя бюджет да осигуряват финансово всеки отделен случай на прилагане на СРС от ДАТО, щом са преценили, че е нужно и са го поискали.\n\nТака ще бъде ясно кой за какви разходи носи отговорност и дали тези разходи са били поне относително ефективни. Министерски съвет ще регламентира подробно реда и начина на прилагане на този нов принцип. Естествено е той да бъде въведен в действие не веднага, а в началото на следващата календарна и финансова година. ДАТО е правоприемник на всички активи и пасиви на СДОТО, в едно с материална база и техника, а така също и на информационния фонд и архива. Целият личен състав и всички служебни и трудови взаимоотношения, изцяло запазени, се прехвърлят в новата агенция.","summary":"Против него гласуваха депутатите от БСП, ДПС и \"Атака\"","language":"bul"}
{"url":"https://www.dnevnik.bg/sviat/2019/11/03/3986244_vashington_post_trump_nenavijda_ukraina_oshte_ot/","title":"\"Вашингтон пост\": Тръмп ненавижда Украйна още от първите си дни като президент","date":null,"text":"Доналд Тръмп е изпитвал ненавист към Украйна още по време на първите си стъпки в Белия дом. Това твърди силно критичният към американския президент в. \"Вашингон пост\", като се позовава на съветници на президента и на показания на свидетели пред Камарата на представителите, дадени в рамките на разследването за импийчмънт на Тръмп.\n\nИзданието твърди, че темата за ненавистта на Тръмп към Украйна се появява в разказите на почти всички свидетели досега от началото на изслушванията. През месец май водещи съветници на президента се опитали на среща в Белия дом да го убедят, че новият украински лидер Володимир Зеленски е съюзник, който заслужава подкрепата на САЩ, разказват настоящи и бивши американски представители, запознати с развоя на тази среща. Тръмп обаче не изчакал те да изложат аргументите си и реагирал остро - според него през 2016 г. украинското правителство било в сговор с демократите и работело срещу кандидатпрезидентската му кампания. \"Те са ужасен, корумпиран народ\", казал той, въпреки че министърът на енергетиката Рик Пери настоявал, че Зеленски е реформатор, и посочил, че украинският президент е цитирал Роналд Рейгън в речта, която произнесе, встъпвайки в длъжността си.\n\nОтрицателното отношение на Тръмп към Украйна е било толкова голямо, че високопоставени американски представители, участващи във формирането на политиката спрямо Украйна, взели решение, че единственият начин да излязат от тази ситуация е официална среща между двамата президенти, разказва пред Конгреса Кърт Волкър, бивш американски специален съветник на Украйна. Американски и украински представители безуспешно се опитвали да организират подобна среща месеци наред.\n\nВолкър твърди и че преди Тръмп да се срещне с предшественика на Зеленски - Петро Порошенко, преди две години в ООН в Ню Йорк, американският президент бил крайно негативен спрямо Украйна и намеквал, че тя не била \"истинска страна\", че винаги е била част от Русия и че е \"напълно корумпирана\", посочва \"Вашингтон пост\".\n\n© Associated Press Украинският президент Володимир Зеленски и американският вицепрезидент Майк Пенс\n\nУкраинският президент Володимир Зеленски и американският вицепрезидент Майк Пенс\n\nВ администрацията на Тръмп висшите съветници дискутирали причините за отрицателното отношение на Тръмп. Според някои Тръмп откривал в Украйна пречка за подобряване на американските отношения с руския президент Владимир Путин. По времето на срещата на Тръмп с Порошенко американският президент месеци наред отлагал одобряването на продажба на оръжия за Украйна с аргумента, че това щяло да разгневи Русия. Продажбата била одобрена чак през декември 2017 г.\n\nГордън Съндланд - един от донорите за кампанията на Тръмп, който в момента е дипломат и американски представител в ЕС, е на мнение, че роля от първостепенно значение за мнението на американския президент за Украйна е Рудолф Джулиани, който открито обвинил Украйна в корупция и намеса в изборите през 2016 г.\n\nСпоред \"Вашингтон пост\" американски представители продължават да спорят какъв е най-добрият начин да бъде убеден Тръмп във важността на Украйна за американската политика. Моли Монтгомъри, бивш заместник-началник на канцеларията на вицепрезидента Майк Пенс, твърди, че много американци чувстват, че Украйна се нуждае от американската подкрепа в борбата си за ценности, които за самите американци са фундаментални. Но тя допълва, че Тръмп в повечето случаи заема позицията на по-силните страни в споровете.\n\nОт първите си стъпки като американски президент той показа, че не иска да се ангажира със съюзи или с нещо, което ангажира САЩ в защита на по-слаб съюзник. Тръмп неведнъж се изказа критично за НАТО и упрекна ЕС, че не допринася повече за общата отбрана.\n\n\"Вашингтон пост\" напомня и за наличието на конспиративни теории по време на изборите през 2016 г., според които украинците са работили по някакъв начин за кампанията на Хилъри Клинтън, която тогава беше съперник на Тръмп.","summary":"Доналд Тръмп е изпитвал неприязън към Украйна още по време на първите си стъпки в Белия дом, твърди в. \"Вашингтон пост\".","language":"bul"}
{"url":"https://www.dnevnik.bg/biznes/finansi/2009/02/12/674497_avstriiskiiat_finansov_ministur_bankite_v_regiona/","title":"Австрийският финансов министър: Банките в региона трябва да са готови за общи действия","date":null,"text":"Финансовите министри на България и Австрия - Пламен Орешарски (вляво) и Йозеф Прьол, се развеселиха от поставянето на 24 подписа всеки под споразумението за избягване на двойно данъчно облагане между двете страни, което подписаха\n\nБанките в региона трябва да са готови за общи действия при необходимост от осигуряване на финансиране за тях в условията на глобална икономическа криза.\n\nТова заяви в четвъртък австрийският министър на финансите Йозеф Прьол след среща с българския си колега Пламен Орешарски. Формалният повод за визитата беше подписването на споразумение за избягване на двойно данъчно облагане между двете страни.\n\nВ последните няколко дни Прьол посети Украйна, Хърватия и Румъния, където сондира\n\nевентуална специална подкрепа за банките в региона. На журналистически въпрос за повече подробности около австрийския план Прьол каза: \"Няма такъв план.\"\n\nТова е една идея, инициатива, чиято цел е различните страни да увеличат своята чувствителност по отношение на проблемите в банковия сектор и банките в тези страни да са готови да действат съвместно в случай на такава финансова необходимост, обясни още Прьол. В условията на икономическа и финансова криза е важно отделните страни да действат координирано, като обаче би трябвало да се търсят специфични мерки за всяка страна поотделно при посрещане на предизвикателствата на кризата в сътрудничество с МВФ и Европейския съюз, отбеляза още той.\n\nБългарските банки са стабилни, е един от направените изводи, който посочи австрийският финансов министър след разговорите си с министър-председателя Сергей Станишев и министър Орешарски. Обсъждани са били още заложеният бюджетен излишък на страната за тази година (3%), икономическият растеж, както и намаляването на минималните задължителни резерви (МЗР) от 12% на 7%, по думите на Прьол. От началото на декември миналата година БНБ намали МЗР от 12 на 10% за привлечените средства от домакинства и фирми.\n\nБългария прилага много последователни действия за гарантиране на финансовата стабилност и осигуряване на ликвидност в банковия сектор, каза още Прьол. Като една от тези мерки посочи именно намаляването на МЗР. Той увери, че всички австрийски инвеститори в България, включително и банките, ще положат усилия за преодоляване на кризата и за устойчиво развитие на икономиката. Орешарски също посочи, че са се обединили около становището, че в тези условия най-добрата реакция са координираните действия. Стремим се да създадем добри условия за австрийските инвестиции в България и дори да ги увеличим, каза още Орешарски.\n\nСпоред Ивайло Веселинов, старши икономист за нововъзникващите пазари в \"Дрезднер Клайнворт\", различните държави нямат сигурност в това дали разполагат с ресурс да посрещнат своите вътрешни проблеми и затова не се решават на координирани мерки срещу кризата и последствията й върху финансовата система. За съжаление сред повечето правителства преобладава нагласата да решават проблемите в рамките на собствените им граници, посочва той в коментар пред \"Дневник\".\n\nАко не бяхме свидетели на такава глобална криза, със сигурност дъщерните подразделения на чуждите банки щяха да бъдат подкрепени и дори държавите биха съдействали на банките майки, но днес проблемът е глобален, смята Веселинов. Първоначалният страх, който предизвика опасения за изтегляне на средства от дъщерните банки в края на миналата година и началото на тази, беше преодолян и сега ако не оптимизъм, поне няма паника. Напълно възможно е обаче да станем свидетели на нов епизод на паника и волатилност на финансовите пазари през идните месеци в случай на неочаквани неблагоприятни развития в САЩ или Европа, е прогнозата му. В подобна ситуация рискът от допълнително изтегляне на средства от банките майки би се увеличил отново, смята Веселинов.","summary":"Банките в региона трябва да са готови за общи действия при необходимост от осигуряване на финансиране за тях в условията на глобална икономическа криза.Това заяви в четвъртък австрийският министър на финансите Йозеф Прьол след среща с българския си колега Пламен Орешарски.","language":"bul"}
{"url":"https://www.dw.com/bg/%D0%BA%D0%B0%D0%BA-%D1%80%D0%B5%D0%B3%D0%B5%D0%BD%D1%81%D0%B1%D1%83%D1%80%D0%B3-%D1%83%D1%87%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%BD%D0%B0-%D1%80%D0%B5%D0%B4/a-38416370","title":"Как Регенсбург учи българите на ред","date":null,"text":"Могат ли българите да се научат да разделят боклука като германците? И да се справят с всичките писма и документи, които получават от различните служби в Германия? Могат, стига да имат желание и да има кой да им го покаже. Така смятат от Службата на младежта и семейството в 150-хилядния град в Южна Германия Регенсбург. През 2014 в града е създаден отделът \"Хайде\" (HAJDE) - в помощ на преселващите се там граждани на страни от ЕС.\n\n\"Покрай отпадането на трудовите ограничения в ЕС за българите и румънците, в нашия град започнаха да се преселват все повече хора от България и Румъния. В момента тук живеят около 1600 българи и 2400 румънци. Това бе и една от причините, която накара градът да открие \"Хайде\"\", разказва Анна Зоненлайтнер, една от ръководителките на специалния отдел. Тя обяснява, че името му не е избрано случайно. \"Думичката \"хайде\" се използва в почти всички страни от Балканите, та чак до Унгария. Затова решихме да кръстим нашия отдел така. Харесва ни и значението ѝ - подкана за действие\", казва с усмивка Анна Зонненлайтнер.\n\nПовече от половината българи работят\n\nТя изтъква, че днес около 2700 от общо четирите хиляди българи и румънци в Регенсбург работят. През 2013 броят на висококвалифицираните работници е бил 424, а на тези без квалификация - 387. Днес висококвалифицираните са 846, а българите и румънците, заети като нискоквалифицирани работници - 1341. Отделно около 450 души работят на т.нар. мини-договори, т.е. печелят максимум 400 евро и вероятно получават финансова подкрепа от Бюрото по труда. Именно тези данни са накарали отдела \"Хайде\" да създаде специален проект, насочен към българите и румънците, които имат нужда от помощ. Анна Зоненлайтнер обяснява, че много от нискоквалифицираните, било то работещи или безработни, срещат сериозни трудности с намирането на жилище или пък попадат на хазяи, които се възползват от положението им и ги настаняват в апартаменти в лошо състояние. В рамките на специалния проект българите и румънците се сдобиват със свидетелство за благонадеждност като наематели.\n\n\"Те преминават през курс, в който се учат например как да разделят боклука, как да контактуват с различните служби и как да се справят с планините от документи, които получават. Много от тях казват, че никъде другаде не са се занимавали с толкова много документация, колкото в Германия\", казва Зонненлайтнер и добавя, че преди да се преселят в Германия, много от тези хора са живели известно време и в други страни от ЕС - например в Испания, Италия или Франция. \"Може би това обяснява и факта, че те говорят по 4-5 езика\", изтъква тя.\n\nЗа тях най-важно е семейството\n\nГоляма част от тези хора са представители на ромското малцинство. \"Повечето от тях обаче не се идентифицират чрез принадлежността си към това малцинство. Много по-важна за тях е принадлежността към тяхното семейство. Затова и не посочват конкретно, че са роми\", казва Зоненлайтнер. \"Аз си имам моя стратегия и не ги питам дали са част от ромското малцинство, а се интересувам колко и какви езици говорят\", добавя тя. \"Много от тях имат голямо желание да се интегрират, повечето са понаучили немски. Има обаче и българи, които срещат сериозни трудности с живота в Германия и вероятно не се чувстват добре тук. Всичко това обаче отново ни напомня за разнообразието, за това, че всички сме различни\", казва ръководителката на отдела \"Хайде\".","summary":"Над 1600 от жителите на Регенсбург са българи. Градът прави всичко възможно, за да улесни интеграцията им. В един от най-новите му проекти българите учат какви са правилата на живота в Германия, а после държат изпит.","language":"bul"}
{"url":"https://www.dnevnik.bg/bulgaria/2012/04/12/1807275_obshtinite_zakonut_za_uchilishtnoto_obrazovanie_moje/","title":"Общините: Законът за училищното образование може да донесе финансови сътресения","date":null,"text":"Новият закон за предучилищното и училищно образование залага стратегии и задължения на общините, които нямат ясна финансова обосновка. Това притеснение изрази зам.-изпълнителният директор на сдружението на общините Теодора Дачева по време на обсъждането на законопроекта в парламентарната комисия по образование.\n\nТекстът предвижда професионалните гимназии, които сега са на пряко подчинение на просветното министерство, да преминат под управлението на общините, в които се намират. \"Принципно решението е логично, но това трябва да стане с предварителното съгласие на всяка община\", каза тя, защото за някои по-бедни структури това можело да доведе до \"сътресения\".\n\nТя призова също за повече финансова подкрепа за селските и планински училища, които поради липса на средства са застрашени от затваряне. Държавната подкрепа за тях била пропусната в новия закон.\n\nНе е ясно също как ще се финансират центровете за личностна подкрепа и развитие, които също са към общините. Откъде ще дойдат парите за 4-годишните, които задължително ще трябва да ходят на детска, също е подминат момент, смята Дачева. Тя обясни, че и сега някои общини трудно се справят с финансирането на градините.\n\nДачева поиска държавна подкрепа за изпълнението на тази разпоредба през 2016-та година.\n\nПоредни критики срещна и идеята за финансирането на частните училища. Още по време на заседанието на Министерския съвет, когато законът за малко не беше върнат, премиерът Бойко Борисов бе заявил на просветния министър Сергей Игнатов -\"оставям на теб да ги убедиш в парламента\".\n\nДнес депутатът от \"Атака\" проф. Станислав Станилов заяви, че частното училище е търговско дружество и законът забранява строго да се наливат държавни пари в частни структури, които формират печалба. Според него е допустимо само ако държавата поръча на частните училища да \"произвеждат\" кадри и образование за нейните нужди. \"Иначе е нарушение на конкурентните принципи на пазара\", заяви той и посочи, че рано или късно този текст ще трябва да отпадне.\n\nДепутатът от БСП Валентина Богданова също разкритикува предложението. Според нея не е редно да се финансират частни образователни структури при положение, че не са покрити базовите нужди дори на държавните училища. \"Отлагането на тази стъпка за 2016 не решава нищо\", заяви тя и каза, че няма да подкрепи проекта.\n\nГоляма част от депутатите и присъстващите експерти от неправителствени организации бяха подразнени, че в новия закон почти не се говорело за \"възпитание\". Председателят на образователната комисия Огнян Стоичков попита реторично, колко пъти е спомената тази дума в текста, след като психоложката Мадлен Алгафари изброи най-често срещаните словосъчетания в него – автономна личност, кариерно ориентиране, мотивация, критичност, индивидуален подход и др. \"Възпитанието\" било използвано само веднъж.\n\nЕдин от основните автори на закона – зам. министърът на образованието Милена Дамянова отговори обаче, че според европейската дефиниция за образование, то е компилация от обучение, социализация и възпитание.\n\nСтоичков каза също, че при него са пристигнали над 90 становища на различни организации, които са засегнати от новите промени, които законът би прокарал, ако бъде приет. Сред основните критики в тях са искания на синдикатите за увеличение на единния разходен стандарт за учениците и доразработване на частта за обучението на децата със специални образователни потребности.\n\nСофийският университет е препоръчал преработка на закона, а от Съюза на специалистите са открили противоречие между текстове в Закона за здравето и възможността и двегодишните да ходят в детска градина.\n\nЗамисълът на новия документ, който министерството прокламира от месеци, е да модернизира българското училище и да замени остарелия вече Закон за народната просвета, който е писан през 1991-ва година и е променян и допълван над 25 пъти.\n\nОще преди да бъде оповестен за обществено обсъждане, законът бе определен от Игнатов като \"избродиран много добре\".\n\nПрез цялото време, в което течеше общественото обсъждане (повече от месец), авторите му демонстрираха готовност за разговори и диалог. Бяха проведени много обсъждания, кръгли маси и пресконференции. Преди две седмици обаче от министъра се разбра, че направените промени са незначителни.\n\n\"Единственото е, че финансирането на частните училища се отлага за 2016-та година, когато се предполага, че ще бъдем по-богати. Същото се отнася и за задължителната детска градина при 4-годишните – отново 2016-та\", каза тогава той.","summary":"Новият закон за предучилищното и училищно образование залага стратегии и задължения на общините, които нямат ясна финансова обосновка. Това притеснение изрази зам.-изпълнителният директор на Сдружението на общините Теодора Дачева по време на обсъждането на законопроекта в парламентарната комисия по образование.","language":"bul"}
{"url":"https://www.dnes.bg/sport/2016/06/11/trite-nai-golemi-zabludi-za-jenskoto-otslabvane.305312","title":"Tрите най-големи заблуди за женскoто отслабване","date":null,"text":"Мартин Русанов е част от проекта на Tialoto.bg – Фитнес съвети от треньори. Той е професионален треньор на отбора на Trec Nutrition Bulgaria, който включва над 20 състезатели, завоювали редица републикански, балкански и персонални титли в различни категории – бикини фитнес, класически културизъм и културизъм.\n\nРусанов е собственик на два фитнес центъра – в Шумен и в Разград. Твърди, че ги е създал от непримиримост към липсата на компетентна информация относно този спорт в малките градове и непрекъснатата жажда за знание и прогрес в тази област.\n\nТази седмица неговата тема е свързана с най-големите заблуди при отслабването при жените.\n\nКое е първото, за което се сещате, щом чуете фразите „сваляне на килограми“ или „редуциране на мазнини“?\n\nАко подобно на много други жени нямате специализирани познания относно физиологията или диетологията, вероятно си представяте безвкусни ястия с варени зеленчуци и пилешко месо без подправки. Само тази картина е достатъчна да откаже много хора от стремежа им да отслабнат.\n\nВ днешно време, накъдето и да се обърнете, ще видите „експерти“, предлагащи „най-добрия възможен“ (и „лесен“- поне според тях) метод за смъкване на теглото. Просто премахнете този макронутриент от диетата си или вземайте онази добавка и готово – до няколко дни ще сте абсолютно изчистени!\n\nКакви всъщност са тези методи?\n\nОбикновено водят до това, че водата в тялото ви намалява, давайки ви илюзията, че наистина отслабвате. В същото време ви забраняват да ядете определени „лоши“ храни. Тези методи не работят в дългосрочен план и обикновено впоследствие качвате дори повече тегло, отколкото сте имали в началото.\n\nКакъв тогава е разумният и правилен подход, който една жена може да приложи успешно в борбата с излишните мазнини?\n\nНа първо място – бъдете информирани и избягвайте обичайните капани, заложени по пътя към отслабването.Ето и трите най-големи такива:\n\n1. Диетите, които ви карат да умирате от глад\n\nМоже би най-голямата лъжа относно изчистването от мазнините при жените е, че за постигането на това е нужно да гладувате жестоко. А най-големите лъжи са тези, които са най-близо до истината и тук случаят е точно такъв. Каква е тогава истината? За да намалите телесните мазнини, трябва да сте в лек калориен дефицит (тоест – да изгаряте повече калории, отколкото консумирате). Това е всичко. Например, ако искате да отслабнете с половин килограм седмично, трябва да консумирате с 500 калории по-малко дневно (ако пиете напитки, съдържащи захар, заменете ги с вода – това ще свърши работа, а и ще е добре за здравето ви като цяло).\n\nДрастичното намаляване на калориите ще доведе единствено до също толкова драстично забавяне на метаболизма. Тялото започва да пази с цената на всичко мастните си резерви, тъй като за него те са източник на енергия, а липсата на храна е липса точно на енергия. Понеже мускулната тъкан изисква най-много енергия, за да се поддържа, тялото започва да разгражда първо нея. И в крайна сметка, загубеното тегло вследствие на подобна диета, е от мускули и вода.\n\nСъществуват достатъчно леснодостъпни формули, изчисляващи колко калории са ви необходими всеки ден. Един от най-простите начини е, да вземете теглото си (в килограми) и да го умножите по 38. Това ще ви даде чудесен ориентир, спрямо който можете да намалявате калорийния си прием с 200-500 на всеки две седмици. Съответно, когато се изчистите достатъчно от мазнините, можете пак да направите промени. По този начин ще редуцирате телесните мазнини и ще поддържате мускулната си маса непрекъснато, без да е необходимо да гладувате. Не забравяйте, че ако тренирате интензивно (а би трябвало, щом искате да отслабнете – особено с тежести и кардио), храната ви следва да ви дава достатъчно енергия. Един от начините за постигане на това е да си определите чийт ден, през който да консумирате значително повече калории от обикновено.\n\nОще по темата четете в Tialoto.bg","summary":"Професионалните съвети на инструктора Мартин Русанов","language":"bul"}
{"url":"https://www.dw.com/bg/%D0%B7%D0%B0%D0%BC%D0%B0%D0%B7%D0%B2%D0%B0%D0%BD%D0%B5-%D0%BD%D0%B0-%D0%BE%D1%87%D0%B8%D1%82%D0%B5-%D0%BF%D0%BE-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8/a-15206513","title":"Замазване на очите по британски","date":null,"text":"Първата лоша новина на 11 март бе - Япония е споходена от природна катастрофа, втората - АЕЦ Фукушима е засегната тежко. Колко сериозна е ситуацията там, стана ясно едва дни по-късно. Горивните пръти в някои реактори започнаха да се топят. Тази ситуация притесни поддръжниците на ядрената енергия в цял свят. На тях им бе ясно - хората са шокирани, а негативното обществено мнение спрямо атомната енергетика може да повлияе на национални ядрени проекти. Това явно са били и размишленията на британското правителство и някои британски енрегийни концерни. Нито едните, нито другите не са искали противниците на ядрената енергия да надигнат глас.\n\nФукушима да не се сравнява с Чернобил, искал чиновникът\n\nМоже би има начин общественото мнение да се постави под контрол, поне може да се направи опит в тази посока - такъв е бил редът на мисли на някои британски политици. Това доказва британският всекидневник \"Гардиън\", който попада на имейли на правителствени сътрудници, само два дни след катастрофата във Фукушима и още преди да стане ясно, че последиците й са толкова тежки. Получатели на електронната поща са национални ядрени концерни. Правителствените сътрудници се обръщат към тях с молба да се развие обща пиар-кампания, чиято цел е да омаловажи катастрофата във Фукушима. И по този начин да предотврати саботирането на проектите за строеж на собствени АЕЦ-и.\n\nВ случая са замесени министерството на икономиката и енергетиката от една страна, и концерните EDF Energy, Areva, Westinghouse - от друга, съобщава \"Гардиън\". Катастрофата във Фукушима имала дори \"потенциала да удари сериозно атомната индустрия\", пише дори загрижен чиновник от министерството на икономиката в имейл до някои концерни и тяхната организация \"Nuclear Industry Association\", цитиран в \"Гардиън\". \"Не трябва да отстъпваме на анти-атомните-типове. Трябва да окупираме територията и да я задържим. Трябва непременно да покажем колко сигурни са АЕЦ-ите ни\", пише още той.\n\nВ друг имейл дори се споделяло мнението, че ситуацията не била токова сериозна, колкото се представяло по телевизията. Сътрудникът дори предложил на концерните да напишат някои становища по въпроса, които можело след това да се включат в изявленията на съответните министри. \"Трябва да пропием медиите и обществеността с нашата гледна точка\", писал още чиновникът според британския вестник.\n\nСпоред \"Гардиан\" същият мъж бил писал на концерна Areva, че критиците на ядрената енергия в цяла Европа прибързано сравнявали Фукушима с Чернобил и добавил: \"Всяка история, сравняваща катастрофите, трябва да се потиска.\" Британският вестник цитира и извадки от общо 80 имейла, които енергийните концерни били изпратили на министерството на енергетиката дни след катастрофата в Япония. Концернът Westinghouse например се оплаквал от забележка на вице-премиера Ник Клег във връзка с разходите по строежа на нови АЕЦ-и. Тази не помагала особено в ситуацията, а и била \"прибързана\", писал енергийният концерн, като признал същевременно, че новият му тип реактор не можел да устои на земетресение като това в Япония.\n\nИ все пак ще строят нови АЕЦ-и\n\nМинистерствата веднага реагират на разкритията. На фона на събитията във Фукушима било необходимо да се влезе в контакт с всички заинтересовани групи, отговорило британското министреството на енергетиката на запитване на \"Гардиън\". Заедно с това ролята на цитирания чиновник била омаловажена - този не бил отговорен за ядрената политика на страната и възгледите му не били от значение при вземането на решения в министерството.\n\nПубликацията на \"Гардиън\" предизвика вълна от възмущение срещу консервативното правителство на премиера Дейвид Камерън не само сред критиците на ядрената енергетика, но и в собствените партийни редове. Депутатът на торите Зак Голдсмит, бивш журналист и настоящ експерт по екологичните въпроси, разкритикува правителството: \"То няма задачата да прави пиар на индустрията.\" Британското праветилство от своя страна оповестило миналат седмица планове за строеж на осем нови атомни елекпроцентрали в Англия и Уейлс, пише още \"Гардиън\".","summary":"Политическите последици от Фукушима станаха особено осезаеми в Германия - тя се отказа от атомната енергия. За да не му се налага да се оправдава за ядрени проекти, Лондон пък решил да манипулира общественото мнение.","language":"bul"}
{"url":"https://www.dnevnik.bg/print/arhiv_pari/2001/02/01/1532989_vinarska_kushta_sakar-ljubimec_grabna_zlatnata_buchva/","title":"Винарска къща Сакар-Любимец грабна ЗЛАТНАТА БЪЧВА","date":null,"text":"В. ПАРИ предварително бе публикувал критериите за определяне носителя на ЗЛАТНАТА БЪЧВА. Те бяха утвърдени на управителен съвет на Националната лозаро-винарска камара. Победител ставаше този винопроизводител, който събере най-много точки при сумирането на петте най-високи дегустационни оценки на представените от него вина в националните дегустации. На база средна дегуcтационна оценка по медиана обаче се получи това равенство в точките. В. ПАРИ и Националната лозаро-винарска камара решиха да дадат шанс на всеки един от тримата кандидати за ЗЛАТНАТА БЪЧВА.Така се стигна до теглене на жребий. И това бе кулминацията на вечерта.Когато изпълнителният директор на в. ПАРИ Валентин Панайотов застана на сцената и прочете имената на трите винарни, това бе посрещнато с много аплодисменти. Напълно заслужени, защото всяка една от тях бе достойна да грабне наградата. Проблемът е, че даваме една, а не три златни бъчви, каза Валентин Панайотов. И допълни: Искам да поканя на сцената един политик и общественик, когото аз много уважавам - кмета на София г-н Стефан Софиянски. Идеята бе бурно одобрена от всички присъстващи.Стефан Софиянски и облечените в тоги изявени личности от лозаро-винарския бранш видяха изписаното върху лист хартия име на всяка една от винарните. Листчетата бяха сгънати и поставени в купа. Ще има двама, които няма да са доволни от жребия, каза Стефан Софиянски, но с усмивка бръкна в купата и извади името на победителя: Винарска къща Сакар-Любимец. Под бурните аплодисменти на залата Валентин Панайотов връчи на генералния директор на винарната Стефан Ламбов плакета с нумизматична стойност ЗЛАТНА БЪЧВА.Щастлив съм, че ставаме носители на този ценен приз, каза Стефан Ламбов. И добави, че това е награда за усилията на целия колектив на Винарска къща Сакар-Любимец. Г-н Ламбов пожела на всички присъстващи успех при връчването на следващите награди - златни, сребърни и бронзови медали, както и на отличията Златен ритон. Той не знаеше, че галавечерта Любов и вино, вино и любов ще бъде неговата вечер. Защото трябваше още 2 пъти да излезе на сцената и да получи веднъж: Златен медал и Голям почетен диплом за Мерло Любимец IV вариант, реколта 2000 г., и втори път - Златен ритон и Голям почетен диплом за Мерло, реколта 1997 г.Вечерта бе украсена и с още един вълнуващ ритуал - промоцията на млади винари и винарки и тяхното кръщене под звуците на студентския химн. Младите технолози получиха посребрени дегустационни тасчета. Те отпиха от тях след полагането на винарската клетва.После Богдана Карадочева и Веселин Маринов подгряваха градусите на настроението. До късно вечерта продължиха танците и веселбата на това задружно и очарователно братство - българските лозари и винари. В. ПАРИ от сърце им желае да преодолеят трусовете в бранша и да отговорят достойно на предизвикателствата на днешното време. А на носителя на ЗЛАТНАТА БЪЧВА и на всички други призьори казваме: Честито! И до догодина. Мястото на срещата е известно! . Носителят на ценния приз на в. ПАРИ бе определен със жребий, изтеглен от кмета Стефан Софиянски","summary":"В СРЯДА късно вечерта стана известен седмият носител на специалната награда на в. ПАРИ ЗЛАТНАТА БЪЧВА. Ценния приз грабна Винарска къща Сакар-АД, Любимец. Както всеки път огромното винарско братство, изпълнило до краен предел зала N 3 на Международния пловдивски панаир, чакаше със затаен дъх да чуе името на победителя. Но ги очакваше изненада. Тя бе поднесена от резултатите по време на националните дегустации Винария 2001. Оказа се, че три винопроизводителя /Винарска къща Сакар-Любимец, ЛВК-Винпром, Търговище, и Винпром-Свищов/ са събрали равен брой точки - по 425.","language":"bul"}
{"url":"https://www.dw.com/bg/%D0%B1%D1%80%D0%B5%D0%B6%D0%BD%D0%B5%D0%B2-%D0%B5-%D0%B1%D0%B8%D0%BB-%D0%BF%D1%80%D0%BE%D1%82%D0%B8%D0%B2-%D0%BD%D0%B0%D1%85%D0%BB%D1%83%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%81%D1%8A%D0%B2%D0%B5%D1%82%D1%81%D0%BA%D0%B8%D1%82%D0%B5-%D0%B2%D0%BE%D0%B9%D1%81%D0%BA%D0%B8-%D0%B2-%D0%BF%D1%80%D0%B0%D0%B3%D0%B0/a-3258186","title":"Брежнев е бил против нахлуването на съветските войски в Прага","date":null,"text":"В началото на лятото предстои и оповестяването на окончателните резултати от проучванията на документите, извършени от международен изследователски екип.\n\nПражката пролет и до днес е понятие, удостоверяващо опита за установяването в Чехословакия на \"социализъм с човешко лице\" - експеримента на комунистите-реформатори начело с Александър Дубчек, на който насилствено е сложен край през август 1968-ма година с навлизането на войските от Варшавския договор. Каква роля обаче са изиграли отделните политици и генерали в Москва, Източен Берлин или Варшава, е неясно и до днес. Именно на внасянето на яснота се разчита на предстоящото публикуване на секретни руски архивни документи.\n\nПод заглавието \"Пражката пролет е международната криза от 1968-ма година\" проектът хвърля нова светлина върху събитията от преди 40 години и показва какви дискусии са се водили между шефа на Кремъл Леонид Брежнев и неговите съмишленици в управлението.\n\n\"Дубчек е бил човекът на Брежнев в Прага\n\nи затова Брежнев до последно е полагал всички усилия да го запази\" - казва Щефан Карнер от университета в Грац, координатор на изследователския проект.\n\nЧаст от екипа е и заместник-началникът на руския държавен архив Михаил Прозуменшчиков. Към осъществяването на проекта е включен и Институтът за обща история, чийто заместник-шеф Виктор Ишченко се радва, че най-накрая ще бъдат разсекретени документи, които да изяснят ролята на Брежнев в конфликта с комунистите-реформатори в Чехословакия. \"По-рано съществуваше митът за Брежнев като един вид ястреб-представител на твърдата линия по отношение на Чехословакия.\" - казва той. \"Докато новите документи доказват, че Брежнев е бил привърженик на намирането на политическо решение. Правилата на играта в Политбюро обаче изключват различията в мненията. Затова и Брежнев, който по-скоро е бил с мек характер, в крайна сметка се предава.\"\n\nСъщата позиция спрямо най-важния за онова време московски политик се споделя и от Михаил Прозуменшчиков. Основните опоненти на Брежнев тогава са били министърът на отбраната Андрей Гречко и украинският партиен лидер Пьотр Шелест. Гречко се е стремял\n\nда предотврати евентуалното отслабване на Варшавския договор чрез излизането на Чехословакия.\n\nА Шелест се е опасявал, че западните райони на Украйна биха могли да се заразят от вируса на реформаторския комунизъм.\n\nДруг резултат от проучванията на изследователите засяга ролята на армията на ГДР. За историците участието на германската народна армия в похода на съюзниците в Чехословакия е предмет на отдавнашни спорове, във връзка с изявлението на Брежнев, гласящо: \"Нашите германски другари, най-вече Улбрихт, са засегнати, тъй като не им разрешихме да вземат участие във военните акции.\" Москва не е искала да буди асоциации с германската окупация на Чехословакия по време на Втората световна война. \"Междувременно, обаче, е ясно, че части на германската народна армия са преминали чешките граници заедно със съветските войски. Но германските войници са останали само в пограничните райони и не са стигали до големите градове\".\n\nИсторията на оповестяването на съветските документални свидетелства за Пражката пролет е сложна. Усилия за разгласяването им се полагат още от 1990-та година и през август 1991-ва тъкмо завесата е на път да се вдигне, когато се извършва\n\nопитът за пуч срещу Горбачов.\n\nМеждувременно руските изследователи на архивите Процзуменшчиков и Муратов разкриват, че най-вече партийните лидери на ГДР, Полша и България са били тези, които са настоявали пред Брежнев да бъде сложен край на експеримента в Чехословакия. Това се случва в едно положение, което и без това е сложно за Кремъл във външнополитически план. Конфликтът с Китай се изостря, Румъния съвсем не се държи като верен съюзник. \"От март 1968-ма година Валтер Улбрихт, Владислав Гомулка и Тодор Живков настояват пред Брежнев, че той трябва в крайна сметка да вземе решение\". Предимно Улбрихт и Гомулка са привърженици на военните действия - казва Прозуменшчиков. \"Те са допускали, че в Чехословакия ще се стигне до реставрация на капитализма. А загубата на Чехословакия - което не е изречено гласно, но очевидно се е имало предвид - би представлявало тежък удар върху собствените им страни. Тъй като в такъв случай хората там биха казали: защо чехите да имат правото на това, а ние - не? Затова и държавните лидери оказват натиск върху съветското ръководство.\"","summary":"Както излиза от току-що разпространени секретни документи от съветските архиви - като шеф на Кремъл през 1968-ма година Леонид Брежнев всъщност е бил против нахлуването на войските в Прага през 1968-ма година.","language":"bul"}
{"url":"https://www.dw.com/bg/%D1%80%D0%B0%D0%B7%D0%B4%D0%B0%D0%B2%D0%B0%D0%BD%D0%B5-%D0%BD%D0%B0-%D1%81%D0%B2%D0%B8%D0%B4%D0%B5%D1%82%D0%B5%D0%BB%D1%81%D1%82%D0%B2%D0%B0%D1%82%D0%B0-%D0%B7%D0%B0-%D0%B8%D0%B7%D1%82%D0%BE%D1%87%D0%BD%D0%B0-%D0%B5%D0%B2%D1%80%D0%BE%D0%BF%D0%B0/a-4054952","title":"Раздаване на свидетелствата за Източна Европа","date":null,"text":"Основната тема на международните медии, свързана с България, и днес е финансовата криза. Онлайн-изданието Борсов експрес пише, че противно на австрийските банкери, които считали описанието на рисковете в Източна Европа като пресилено, повечето анализатори се надпреварват в даването на мрачни прогнози. В информацията се споменава оценката на главния икономист на агенция Стандарт енд Пуърс, според когото особено Унгария, Румъния и България ги очаква дълъг и болезнен процес на пригодяване към новите условия.\n\nБохолтер-Боркенер Цайтунг цитира различни експерти от Германия и констатира, че от еуфорията по предишното бурно развитие на Изтока днес не е останало нищо. България е спомената сред най-силно засегнатите от кризата страни. Австрийският Виртшафтсблат обобщава оценките на различни анализатори под заглавие \"Седни, слаб 2\".\n\nИзточна Европа е обхваната от финансови сътресения\n\nИзданието пише, че оценките на трите големи рейтингови агенции Мудис, Фич и Стандарт енд Пуърс за Източна Европа са лоши. Според Стандарт енд Пуърс ситуацията в България е \"безнадеждна\". В същото време изданието отбелязва, че инвеститорите вече не се доверявали сляпо на рейтинговите агенции, особено след като Лемън брадърс получи най-висока оценка малко преди да фалира.\n\nОценките на Стандарт енд Пуърс намират отражение и в специализираното издание Мениджър магазин, където са изведени симптомите на наближаващата голяма криза. Сред тях е и размерът на кредитирането спрямо величината на вътрешния брутен продукт, а този показател се е влошил в България от 36% през 2004 на 73% през миналата година. Австрийският вестник Курир съобщава, че има план за подпомагане на платежния баланс на източноевропейските държави-членки на общността. За целта били предвидени до 100 милиарда евро. Изданието пише, че особено България и Румъния ще се нуждаят от помощи в това отношение.\n\nГерманският Зюддойче Цайтунг посвещава статия на разкола в ЕС и недоволството на някои по-малки държави от недостатъчното зачитане на техните интереси. \"Източноевропейците искат да предотвратят възможността европейският отговор на кризата да бъде за тяхна сметка\" - коментира изданието, съобщавайки за \"източната среща на върха\" в Полша, в която ще участва и България.\n\nЗа корупция и разследване на злоупотреби в ЕС става дума в материал на Кьолнише Рундшау, посветен на дейността на евродепутатката Инге Гресле, която отговаря за контрола на бюджета в ЕП. Гресле казва, че голяма част от случаите на измами и злоупотреби в ЕС си остават неразкрити и в тази връзка споменава България, където досега нямало нито един случай на корупция, който да е стигнал до присъда.\n\nБългария с лоши оценки по толерантност\n\nТурският вестник Заман и телевизионният канал ЕнТиВи обръщат внимание на лошите оценки на Европейската комисия за борбата срещу расизма и нетолерантността, дадени на България. Критиките са за отношението спрямо турското малцинство. ЕнТи Ви съобщава, че 39% от живеещите в България турци поне веднъж в живота им са били подлагани на различен вид дискриминация, включително и по отношение на шансовете за образование и намиране на работа.\n\nГерманският Тагесшпигел помества интервю с писателката от български произход Сибиле Левичароф, по повод новия й роман \"Апостолоф\", който ще бъде представен утре в Берлин. В интервюто авторката дава унищожителни оценки за развитието на България през последните години, като твърди, че това е страна, напълно разсипана от посткомунизма и мафията, в която не съществува гражданско общество и съзнание, и в която се е установил най-примитивният и отвратителен тип капитализъм, отделен от всякакви правни принципи.\n\nВестниците Халтернер Цайтунг и Зюддойче Цайтунг съобщават, че Италия е върнала на България 2200 контрабандно изнесени произведения на изкуството от тракийско и римско време. Вестник Ди Велт информира за плановете за експониране на античния тракийски град Севтополис, а онлайн-изданието Мъникеб помества рецензия за изложбата на Недко Солаков в музея за изкуство на Санкт Гален.","summary":"България под ударите на финансовата криза, българските неуспехи в борбата срещу корупцията, лоши оценки за България по отношение на борбата срещу расизма - това са някои от българските теми в чуждестранните медии днес.","language":"bul"}
{"url":"https://www.dnevnik.bg/razvlechenie/2014/05/14/2299023_kan_zapochva_dnes_s_kralska_osoba_i_bogata_na_zvezdi/","title":"Кан започва днес с кралска особа и богата на звезди програма","date":null,"text":"Официалният плакат на фестивала тази година е с лика на Марчело Мастрояни\n\nСчитаният от мнозина за най-престижен европейски кинофестивал за 67-ми път ще превземе Кан от днес до 25 май, а лентата на Оливие Даан Grace Of Monaco ще го открие с образа на една от легендарните кралски особи - актрисата, превърнала се в принцеса на Монако, Грейс Кели, изпълнявана от Никол Кидман.\n\nВъпреки че тя остава извън конкурсната програма, в следващите дни журито, което за пръв път от няколко години насам е с преобладаващо женско присъствие и жена председател, а именно новозеландската режисьорка Джейн Кемпиън (\"Пианото\"), ще има трудната задача да избира между доста натоварена конкуренция.\n\n© Yves Herman, Reuters Никол Кидман и Тим Рот, които си партнират в Grace of Monaco, на събитие в навечерието на откриването на фестивала в студио на Canal в Кан Сред имената в нея се открояват:\n\nНикол Кидман и Тим Рот, които си партнират в Grace of Monaco, на събитие в навечерието на откриването на фестивала в студио на Canal в Кан\n\nMaps To The Stars на Дейвид Корненбърг;\n\nКопродукцията на Белгия, Италия и Франция Deux jours, une nuit на Жак и Пиер Дарден с участието на Марион Котияр;\n\nШвейцарският Adieu au Language на Жан Люк Годар;\n\nThe Search на носителя на \"Оскар\" за \"Артистът\" Мишел Aзанависиюс и The Homesman, режисиран и с участието на Томи Лий Джоунс, както и с Хилари Суонк, Мерил Стрийп и Уилям Фихтнър;\n\nJimmy's Hall на британеца Кен Лоуч.\n\nВ частта със специални прожекции има и българско участие. Камен Калев и неговата кратка новела за убийството на Франц Фердинанд с участието на Самюел Финци е включена в омнибуса \"Мостовете на Сараево\" с общо 13 международни режисьори, сред които Жан Люк Годар, Сергей Лозница, Кристи Пую и Урсула Майер.\n\nМайя Виткова ще представи превърналия се в исторически за българското кино успех от фестивала в \"Сънданс\", който продължава да жъне голям успех по световните кинофоруми \"Виктория\" по време на пазара за продукции Marche du Film, който върви успоредно с фестивал.\n\nВ късометражната програма The Short Film Corner пък е включен късометражният Janne of Love на режисьорите Вилма Карталска и Радко Савов с участието актрисата Милица Гладнишка.\n\nОчаквайте и специално включане от Кан за \"Дневник\" с някои от най-интересните акценти, новини и случки, видяно лично на място от Павлина Желева. Ще можете да откриете и други интересни детайли около неговото протичане, както и най-интересното от червения килим на изданието.","summary":"Считаният от мнозина за най-престижен европейски кинофестивал за 64-и път ще превземе Кан в дните от 14 до 25 май, а лентата, която ще го открие, е с образа на една от легендарните кралски особи - актрисата, превърнала се в принцеса на Монако - Грейс Кели, изпълнявана от Никол Кидман.","language":"bul"}
{"url":"https://www.dw.com/bg/%D0%B7%D0%B0%D1%89%D0%BE-%D1%81%D0%B0%D0%BC%D0%BE-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B8-%D1%81%D0%B0%D0%BD%D0%BA%D1%86%D0%B8%D0%B8-%D0%BD%D0%B5-%D1%81%D1%82%D0%B8%D0%B3%D0%B0%D1%82/a-17804857","title":"Защо само икономически санкции не стигат?","date":null,"text":"Когато миналия вторник европейските външни министри гордо обявиха, че ще проучат възможността за налагане на оръжейно ембарго срещу Русия, мнозина в Брюксел останаха озадачени. Че нямало ли е ембарго досега? И ако не - защо чак сега?\n\nНе, европейско оръжейно ембарго срещу Русия все още няма. А принципът \"по-добре късно, отколкото никога\" в случая изобщо не ни успокоява. Искането за налагане на оръжейно ембарго срещу Русия беше отправено от представители на държави, които изобщо нямат оръжеен бизнес с Русия - Швеция и Австрия, например. Но и британският премиер Дейвид Камерън пледира за незабавно прекратяване на оръжейните доставки и остро разкритикува френското правителство, което има обвързващ договор за доставка на два свръхмодерни хеликоптероносача от клас \"Мистрал\" на руските ВМС. Това са кораби, проектирани за нанасяне на изненадващи удари от вода към сушата.\n\nОпасност от \"мистрализиране\" на ЕС\n\nПрезидентката на Литва Далия Грибаускайте има право да се чувства застрашена, когато изразява опасенията също и на балтийските си съседи. Тя предупреждава за опасността от \"мистрал-изиране\" на европейската политика. Френският ѝ колега Франсоа Оланд обаче е невъзмутим - той си е наумил да достави първия \"Мистрал\" на руснаците още тази есен. Още повече, че Русия вече е броила парите за този първи кораб. Цялата поръчка е на обща стойност от 1,2 милиарда евро.\n\nНо нека видим какво би включило едно оръжейно ембарго на ЕС срещу Русия. То ще важи само за нови договори, но не и за сделки, които се в процес на реализация. По този начин доставката на първия френски кораб не е застрашена. В този смисъл няма да се окаже напразно пребиваването във френското пристанище Сен Назер на 400 руски военни моряци за инструктаж.\n\nДебатът за налагане на оръжейно ембарго заприлича на истински фарс след като стана известно, че Великобритания също продължава да доставя оръжия на Русия. Британските медии информират, че страната изпълнява оръжейни поръчки за руските специални части. От издадените 250 разрешителни за износ на оръжие, тази пролет са били анулирани едва 31 лиценза.\n\n\"Държава се зове най-студеното от всички студени чудовища\", пише Фридрих Ницше в книгата си \"Тъй рече Заратустра\". Философът със сигурност не е имал предвид точно оръжейния износ, но и днес никой не очаква морал в държавно лицензираната търговия с оръжие. Сигурно не само циниците са склонни да оправдаят стремежа на уважавани държави да правят оръжейни сделки - обикновено с повдигане на вежди. Този път обаче европейците трябва да се вгледат в себе си и повече да не се възмущават така саркастично, а да решат прагматично веднъж завинаги неприятната тема за сделките с оръжие. Европа трябва да наложи възможно най-широко и възможно най-бързо оръжейно ембарго срещу Русия. Оръжейното ембарго би се превърнало в майка на всички санкции - без него средните германски предприятия, италианските търговски вериги и британските агенции за недвижими имоти няма да могат да разберат защо точно те, чийто продукти и услуги нямат военно предназначение, повече не бива да правят сделки с Русия.\n\nДори за двата кораба \"Мистрал\" вече има решение: ЕС би могъл да ги откупи и да ги предостави за мисии на европейската агенция за граничен контрол \"Фронтекс\" в Средиземно море. На френските корабостроители би трябвало да им е все едно, дали от двата кораба ще излитат бойни хеликоптери или самолети за спасителни операции.","summary":"Европа трябва да наложи възможно най-широко и възможно най-бързо оръжейно ембарго срещу Русия. Дебатът за това обаче е твърде закъснял, посочва в коментара си Кристиан Трипе.","language":"bul"}
{"url":"https://www.dw.com/bg/%D0%BF%D1%80%D0%B5%D0%B4%D0%B8-%D0%B1%D1%8F%D1%85%D0%B0-%D0%B5%D0%B2%D1%80%D0%B5%D0%B8%D1%82%D0%B5-%D1%81%D0%B5%D0%B3%D0%B0-%D1%81%D0%B0-%D0%B1%D0%B5%D0%B6%D0%B0%D0%BD%D1%86%D0%B8%D1%82%D0%B5/a-19541841","title":"\"Преди бяха евреите, сега са бежанците\"","date":null,"text":"ДВ: Професор Функе, \"Алтернатива за Германия\" цъфти и процъфтява - напук на шумните вътрешнопартийни борби за надмощие. Защо, според Вас, одобрението за тази партия расте въпреки скандалите?\n\nФунке: Това е типично за дяснопопулистките партии. Те искат едно: успех, с всички възможни средства, на всяка цена. Десните популисти твърдят, че имат решения на проблемите, въпреки че в действителност нямат. И неизменно нападат онези, които са си нарочили за изкупителна жертва - исляма, мигрантите. Преди бяха евреите, сега са бежанците. И така настъпва пълен хаос. Десните популисти нямат ориентация, нямат истинска програма. Имат само образ на врага. Връхната точка на партийния конгрес на \"Алтернатива за Германия\" беше посланието: Ислямът е наш враг! И точка! Казаха даже, че ислямът е резистентен към опитите за просвещение, а и те не изпитвали потребност да го превъзпитават. Това означава едно: \"Алтернатива за Германия\" има нужда от исляма като образ на врага.\n\nДВ: \"Алтернатива за Германия\" е представена в Европарламента и в парламентите на осем германски провинции. Колко дълго ще продължи възходът ѝ?\n\nФунке: Смея да твърдя, че Християнсоциалният съюз (ХСС) при възможност също нерядко се е изявявал като дяснопопулистка партия. А от една година насам го прави систематично. В този смисъл лидерът на ХСС Хорст Зеехофер е един вид \"кръстник\" на възхода на \"Алтернатива за Германия\". И докато ХДС и ХСС не се противопоставят категорично на тази тенденция, ще бъдем свидетели на двойната игра между ръководството на \"Алтернатива за Германия\" и Хорст Зеехофер. Да не говорим, че от време на време Зеехофер ползва услугите и на унгарския премиер Виктор Орбан.\n\nДВ: Каква е идеологическата и интелектуална закваска на ръководството на \"Алтернатива за Германия\"?\n\nФунке: Аз застъпвам тезата, че радикалното крило в партията доминира т.нар. динамичен център. И докато това радикално крило се бори за една етнически чиста германска нация, умерените членове на партията биват изтласквани от този динамичен център в периферията. Тази тенденция се забеляза и на конгреса на партията. Един делегат от Тюрингия беше освиркан, когато заяви, че \"има мюсюлмани, с които бихме могли да водим диалог\".\n\nДВ: 15 процента от германците подкрепят \"Алтернатива за Германия\". Означава ли това, че установените партии напълно са изгубили връзката с части от германското население?\n\nФунке: Установените партии действително са изгубили връзката с тези 15 процента от избирателите. При това тази формулировка е много смекчена. Сега от партиите се изисква да вземат насериозно притесненията на избирателите, тяхното разочарование, мотивите за отчуждението им от политиката. За всичко това си има съвсем очевидни причини. Така например често няма социални концепции за отделните региони, градове и села. Политиката е прекалено централизирана. Да вземем за пример провинция Мекленбург-Предна Померания. Там бяха проведени административни реформи, в резултат от които сега хората са принудени да пътуват по 60 километра, за да получат някакво разрешително от окръжния съд. Такива неща предизвикват гняв сред електората. Гняв, от който се възползва \"Алтернатива за Германия\".","summary":"\"В „Алтернатива за Германия” имат нужда от исляма като образ на врага. Преди бяха евреите, сега са бежанците\", казва в интервю за ДВ Хайо Функе, който е един от водещите изследователи на десния екстремизъм в Германия.","language":"bul"}
{"url":"https://www.dw.com/bg/%D0%B2%D0%B5%D1%87%D0%B5%D1%80%D0%BD%D0%B8%D1%82%D0%B5-%D0%BD%D0%BE%D0%B2%D0%B8%D0%BD%D0%B8/a-2848382","title":"Вечерните новини","date":null,"text":"Руският президент Путин сравни конфликта около предвидения американски противоракетен щит в Източна Европа с Кубинската криза от времето на студената война. Подобни действия на бившия Съветски Съюз, поискал да разположи ракети на остров Куба, довели навремето до тежка криза, която изправила света на ръба на атомната война. Руският държавен ръководител направи тези изксазвания по време на срещата на върха между Русия и ЕС в Португалия. Още преди началото на срещата, Москва се закани, че ще възобнови производството си на ракети с с малък и среден обсег като реакция на американските планове за разполагане на противорактна отбрана в Източна Европа.\n\nРуският президент Путин остро разкритикува новите санкции на САЩ срещу Иран. Според него това ще доведе до окончателна стагнация в преговорите по иранската атомна програма. Вчера Белият Дом прие най - обхватните санкции срещу Иран за последните 30 години. Иранският корпус на гвардейците на ислямската революция беше заклеймен от американците като посредник за разпространението на оръжия за масово унищожение, а елитният отряд Ал Кудс – като поддръжник на тероризма.\n\nТурция подсили своите войски по границата с Ирак. Според съобщения на Анадолската осведомителна агенция бойни самолети и хеликоптери са атакаували предполагаеми позиции на кюрдската работническа партия ПКК по протежението на границата и на турска територия. В подготовка на военната си акция в Северен Ирак Турция мобилизира близо 100 000 войници. За да се предотврати по-нататъшна ескалация на конфликта, САЩ и Ирак засилиха дипломатическите опити за решаването му. САЩ се опасяват, че голяма турска офанзива може да дестабилизира не само относително спокойните кюрдски региони в северната част на Ирак, но и цялата страна.\n\nПалестинският президент Махмуд Абас и израелският премиер Ехуд Олмерт направиха днес нов опит за сближаване на позициите по близкоизточния конфликт. Основната тема на двучасовата среща беше подготовката на предстоящата международна конференция за мир, която ще се проведе през ноември. Преди началото на разговорите, в ивицата Газа се стигна до ожесточени сражения между израелски войници и палестински екстремисти. В отговор на ракетните нападения на радикални палестинци, Израел има намерение да спре електрозахранването в ивицата Газа.\n\nГлавната обвинителка на Хагския трибунал за военните престъпления в бивша Югославия Карла Дел Понте, която се намира в Белград, призова сръбските власти да предадат генерал Ратко Младич. Той е издирван за военни престъпления по времето на войната в Босна. Сръбското ръководство отхвърли обвиненията, че укрива военни престъпници като Младич и Караджич. Президентът Тадич увери, че се предприема всичко възможно, за да се издирят воените престъпници. Тадич припомни, че Сърбия е обявила награда от един милион евро за информации, които да доведат до откриването на Младич. От доклада на Карла дел Понте за сътрудничеството на Сърбия с Хагския трибунал, който ще бъде представен в понеделник в Брюксел, ще зависи, дали страната ще подпише споразумение за асоцииране с ЕС.\n\nГерманската канцлерка Меркел се изказа за разширяване на икономическите и политически контакти с Индия. Три дни след посещението си Делхи, канцлерката заяви по време на конференция в Берлин, че дълго време погледът на Германия е бил прекалено силно фокусиран над Китай, без да забелязва добрите икономически перспективи, които предлага Индия. Меркел смята, че икономическият бум на страните в Азия не бива да предизвиква страхове, а желание да се използват шансовете за растеж.\n\nКонгресът на Германската социалдемократическа партия преизбра лидера Курт Бек за нов мандат. Той получи 95,5% от гласовете на делегатите. Така те – на практика - одобриха предложените от Бек корекции в така наречената Агенда 2010. Става дума за политиката по отношение на пазара на труда.\n\nГерманският химически концерн БАСФ и руският енергиен гигант Газпром се споразумяха за съвместна експлоатация на едно от най-големите газови находища в света. В западен Сибир се предполагат запаси от над 600 милиарда кубически метра земен газ. Това би било достатъчно за да покрие целия руски експорт за Германия в продължение на 15 години. Извличането на суровината ще започне идната година.","summary":"26´10´07","language":"bul"}
{"url":"https://www.dw.com/bg/%D0%BE%D1%80%D0%B0%D0%BA%D1%83%D0%BB-%D0%BD%D0%B0-%D1%81%D0%BC%D1%8A%D1%80%D1%82%D1%82%D0%B0/a-15164996","title":"Оракул на смъртта","date":null,"text":"Хаити, 12 януари 2010 г.: земетресение с магнитуд 7,0 по скалата на Рихтер убива над 200 000 души. Пет седмици по-късно много по-силен трус с магнитуд от 8,8 разтърсва Чили. Там жертвите са \"само\" 562, макар в радиус от 200 километра от епицентъра да живеят повече от 3 милиона души. Каква е причината за 400 пъти по-ниската смъртност в Чили?\n\nУчените дефинират риска от бедствия като взаимодействие между природните дадености на една страна - например сеизмичната активност или опасността от цунами - и възможността й да се справи с пораженията. Така класацията за глобален риск, изготвена от университета на ООН в Бон, разкрива една фатална закономерност: бедствията преследват най-вече бедните държави. Бури, земетресения, наводнения или суши се превръщат в катастрофи именно в страни, където хората не са достатъчно защитени от опасностите, констатират авторите на доклада.\n\nХаити година и половина след земетресението - живот насред разрухата\n\nНачело на списъка по риск от природни стихии са тихоокеанските островни държави Вануату и Тонга, следвани от Филипините, където вулканичните изригвания и свлачищата са често срещано явление. Най-безопасните места в света, според класацията на ООН, са близкоизточното емирство Катар и остров Малта. България е класирана на 127-о място със сравнително нисък риск.\n\nМакар авторите на доклада да оценяват като малки непосредствените заплахи от природни стихии в България, ниските оценки по два от критериите - капацитет за справяне с бедствия и способност за адаптация, будят известни притеснения. Слабото представяне там всъщност не е толкова учудващо, тъй като първият критерий обхваща показатели като корупция и добро управление, а вторият – образование и здравеопазване.\n\nИменно тези фактори са от основно значение при справянето с бедствията, категорични са учените. \"Екстремните природни явления не винаги се превръщат в катастрофи за населението, тъй като рискът не зависи единствено от заплахата от бедствия, а и от социални и икономически фактори\", коментира Петър Муке от организацията „Помощ за развитие“.\n\nТака например Япония заема 35-о място в класацията по риск, макар земетресението и последвалото цунами от 11 март да демонстрираха с пълна сила опасностите, на които ежедневно е подложена страната. Отличните мерки за сигурност и капацитетът за справяне със стихиите са най-високи именно в Япония, става ясно от доклада на ООН.\n\nОсновната заплаха за Холандия е покачването на морското равнище\n\nГенералното заключение на учените – колкото по-развита е една страна, на толкова по-малък риск е изложена тя – се потвърждава и от Холандия. Класирана на 69-а позиция, страната е защитена от наводнения посредством диги, които в голямата си част са под морското равнище. Затова и докладът определя като основна заплаха за Холандия покачването на морското ниво. Според прогнозите на ООН в следващите 90 години то ще нарасне с 90 сантиметра. И въпреки това холандците могат да бъдат спокойни, тъй като страната им получава едни от най-високите оценки по критериите справяне с природни бедствия и способност за адаптация.\n\nЕкспертите посочват редица предпазни мерки, които застрашените страни могат да вземат: по-големи сгради като училища и болници в страни като Бангладеш трябва да се превърнат в убежища в случай на циклони. Улиците пък трябва да се трансформират в отводнителни канали, когато връхлети тайфун - както вече са направили властите в Япония и Малайзия. Информираността на гражданите също е от ключово значение, казват авторите на доклада и препоръчват да се изградят системи за ранно предупреждение. Всичко в крайна сметка е въпрос на политически решения и - естествено - на пари. Дори когато става дума за хиляди човешки животи.","summary":"Вануату е номер едно, последен е Катар: класация показва колко застрашени от бедствия са страните по света. В България рискът е сравнително малък. Тревожни са обаче оценките, които страната получава по два от критериите.","language":"bul"}
{"url":"https://www.dnes.bg/business/2017/03/13/560-za-vseki-uspeshen-li-e-finlandskiiat-eksperiment.334616","title":"?560 за всеки. Успешен ли е финландският експеримент?","date":null,"text":"Финландия стартира неотдавна дързък експеримент: до края на 2018 година 2000 безработни финландци, избрани на случаен принцип, ще получават гарантиран основен доход в размер на 560 евро. Какво сочат резултатите досега?\n\n\"Когато видях писмото, знаех че е от социалното осигуряване. И като го прочетох, страшно се зарадвах\", разказва Юха Ярвинен пред \"Дойче веле\". Той е баща на семейство и от известно време е безработен.\n\nЮха Ярвинен е един от 2 000-те финладци, подбрани от държавата, които в продължение на една година ще получават експериментално гарантиран основен доход.\n\nЛиберално-консервативното правителство провежда този експеримент не от любопитство или от любов към експериментите, а по необходимост. Финландия все още не е преодоляла икономическата криза. Безработицата е висока, трудовият пазар е в преустройство, а социалната система в страната е сложна и закостеняла. Затова правителството въведе гарантиран основен доход. Той трябва да спомогне за намаляване на големите разлики в доходите сред населението и да мотивира хората да приемат на първо време и по-зле платена или пък почасова работа. Най-добрият вариант би бил получателите на гарантиран основен доход да основават собствени фирми.\n\nДо края на 2018 година 2 000 безработни финладци между 25 и 58 години, избрани на случаен принцип, ще получават гарантиран основен доход в размер на 560 евро. Всеки, който желае, може да печели и допълнително без удръжки.\n\nИ това е необходимо, защото пълният гарантиран основен доход, който заменя всички държавни социални услуги, би трябвало да бъде около 1 500 евро месечно.\n\nГерманката Щефи Ерунен също е сред 2 000-те избрани за експеримента. Тя е омъжена за финландец, но не изпитва същата радост както Юха Ярвинен.\n\n\"Мнозина си мислят, че това се подарени пари. Но това не е вярно, защото всичко се приспада от помощите за безработни. Парите ще са ти като подарени само ако си намериш работа. В противен случай нищо не се променя\", казва тя. Финландия трудно се справя с високата безработица\n\nФинладската социална осигурителна агенция се нарича \"Кела\". Оли Кангаз е ръководител на проекта за гарантиран основен доход. Той прави положителна равносметка и смята, че гарантираният основен доход има добра перспектива.\n\n\"Социалните услуги при нас са тясно свързани. Това означава, че ако някой си намери работа, ние съкращаваме други социални услуги. И в един момент често става така, че не си струва човек да работи повече\", казва той.\n\nСпоред него, гарантираният основен доход има добра перспектива, защото Финландия далеч не се е възстановила икономически.\n\n\"Ако всички имаха постоянна работа, нямаше да имаме нужда от гарантиран основен доход. Ако обаче мнозина нямат сигурна работа и са принудени да печелят на няколко места, тогава основният доход е важен\", казва Оли Кангаз.\n\nНа пръв поглед звучи логично. Мнозина смятат, че подобни проекти са възможно решение за подсигуряване на съществуванието в несигурните времена. Никой обаче не знае как ще приключи финландският експеримент. Едва след две години ще има отговор на някои основни въпроси.\n\nМного от поддръжниците на проекта смятат, че държавата ще пести пари по този начин, тъй като много от получателите на гарантиран доход работят допълнително и не натоварват социалните каси. Други пък се опасяват, че има много хора, които само ще получават парите и ще отказват допълнителна работа. Тогава гарантираният основен доход ще излезе по-скъпо на държавата, отколкото сегашната социална система.","summary":"Гарантираният доход е щастие за едни, но и бич за други","language":"bul"}
{"url":"https://www.dnevnik.bg/print/arhiv_pari/2007/10/01/1656073_edin_den_s_otvoreni_vrati/","title":"Един ден с отворени врати","date":null,"text":"Усмихнат разговор на английски е първото, което се чува още преди да влезеш в една от големите конферентни зали на Кемпински хотел Зографски София. В нея са подредени няколко маси с табелки, на които пише имената на различните отдели на компанията. В залата има още бар и легло, което все едно е взето от някоя хотелска стая, и кръгла маса с 8 стола, подредена като за сватбено тържество. Разговорът преминава на немски. Той е между генералния директор на Кемпински Щефан Швинд и млада дама, която кандидатства за работа. Тя не е единствената, която днес се ръкува и разговаря със специалистите от мениджърския екип на петзвездния хотел. Това се случи на много хора, които, привлечени от възможността за работа в голяма международна компания, посетиха Дните на отворените врати - Дни на кариерата в Кемпински.Шефове и кандидатиДо Щефан Швинд има няколко купчини CV на кандидатите, вече минали интервютата. Младата дама срещу него е Юлия Георгиева. Тя е пристигнала със самолет от Нюрнберг, Германия. Скоро интервюто с генералния директор на хотела приключва и срещу Юлия сяда Даниел Кемпф, директор Маркетинг и реклама. Юлия е една от кандидатите ни с международен опит, които дойдоха на вторите Дни на кариерата, организирани от нас тази година, разказва Ина Маслева, директор Човешки ресурси на Кемпински. Друго момиче пък е дошло от Лондон. Това е приятна изненада и говори много за възприемането ни като работодател, казва Маслева.Допреди няколко минути тя е разговаряла с русо момиче. Сега студентката втори курс в Икономическия университет във Варна Моника Кръстева попълва документите си, които ще бъдат прибрани при тези на останалите кандидати. За Дните на кариерата тя е пътувала от Варна. Уча задочно и искам да си намеря работа по специалността, казва момичето. Споделя, че е дошла с притеснение и си е представяла интервюто като нещо много страшно. Хората, с които говорих, ме предразположиха, бяха много отворени и дружелюбни, усмихва се Моника. Това е нашата задача - да създадем атмосфера, за да се отпуснат кандидатите и да покажат най-добрите си качества, обяснява Ина Маслева. Тя е доволна от вторите Дни на кариерата. Първия път инициативата е била в началото на юни. Сега, след края на сезона и в началото на академичната година, кандидатите са много повече. През тези три дни ни посетиха студенти без никаква практика, млади хора в началото на кариерата си, кадри с опит, както и много квалифицирани, разказа Маслева.Преди и послеВаня Добрева работи на рецепцията и е назначена в хотела след Дните на кариерата през юни. Малко по-късно вече е отличена като Служител на хотела за август. Не предполагах, че ще ме назначат, просто исках да се срещна с генералния мениджър, спомня си тя. Според нея такива инициативи са начинът за една организация да намери нужните хора. Когато току-що си се дипломирал, си зареден с огромен ентусиазъм и желание за работа, но не и с опит. Малко работодатели имат желание да инвестират в такива хора. Радвам се, че тук ме приеха, въпреки че нямах стаж, казва Ваня. ИнтервютатаВаня, Моника, Юлия и всички кандидати за работа в Кемпински минават през три интервюта. С тях разговарят директорът Човешки ресурси, прекият ръководител на отдела и генералният директор. Той се среща с всеки, който е на последния етап от подбора, разказва Ина Маслева. На въпрос за леглото в залата тя обяснява: Кандидатите за камериерки например показват уменията си за подготовка на стаята за нощувка. Когато човекът има опит, веднага си проличава. Направи ми впечатление, че ни посетиха много хора, които са подготвени професионално. В края на деняИнтервюто на Юлия приключва. Много усмихнато ме приеха, разговаряхме на три езика, атмосферата беше много спокойна, казва тя и допълва: Това е по-добрият начин от стандартното интервю.В залата вече влизат следващите кандидати за работа в петзвездния хотел. В края на деня тя ще бъде празна, леглото и барът ще бъдат изнесени и персоналът ще я подготви за следващото събитие. Но след време на следващите кариерни дни ще изглежда по подобен начин - много CV, кандидати и разговори на различни езици.","summary":"Можеш да се срещнеш с генералния мениджър на Кемпински, въпреки че все още си само кандидат за работа","language":"bul"}
{"url":"https://www.dnevnik.bg/print/arhiv_pari/1995/01/01/1387051_nash_samolet_avarira_v_surbiia/","title":"Наш самолет аварира в Сърбия","date":null,"text":"Прокуратурата образува дело срещу Васил Божков250 хил. USD дължал Живко Томов на президента на НОВЕ холдингВЧЕРА районният прокурор на гр. Сандански Росен Недин образува следствено дело по чл. 325, ал. 2 от НК срещу президента на НОВЕ холдинг и председател на Търговска и индустриална банка Васил Божков за хулиганство, каза за в. ПАРИ окръжният прокурор Иван Петров, по чието разпореждане хазартният бос е подведен под отговорност. На г-н Божков е наложена мярка за неотклонение, парична гаранция 250 хил. лева. Прокуратурата предприема тези действия срещу шефа на НОВЕ холдинг след инцидента в петък в хотел Мелник, собственост на Живко Томов, за което в. ПАРИ вчера писа.Според показанията на администрацията на хотела Васил Божков стрелял в дъбовата врата, водеща към залата за казиното, след категоричния отказ на охраната на Живко Томов да го пусне да влезе и да търси петричкия милионер.Три повода имала необичайната визита на Васил Божков, съобщи отлично осведомен източник, близък на прокуратурата. Живко Томов дължал на Божков 250 хил. USD, a срокът за връщане бил отдавна изтекъл. Между двамата милионери се водел спор за охраната на паркинга при ГКПП Кулата. Магистралната полиция при РДВР Благоевград обаче изгонила бодигардовете първо на Божков, а след това и момчетата на Томов, които заели позициите на софийския бос. Като трета причина се посочва упорството на Живко Томов да даде на Божков залата за казиното в хотел Мелник. Петричкият милионер държал залата затворена, тъй като нямал лиценз от Комисията по хазарта на името на личната му фирма Омега комерс, за което в. ПАРИ писа в броя от събота.Следователите, натоварени с разследването на случая, ще работят и по прокурорското указание кой е разпоредил да бъде осигурена полицейска охрана за В. Божков до София. Според предварителна информация от полицията това е станало по разпореждане на дежурния офицер в Дирекцията на националната полиция в София полк. Бошнаков. Той бил разпоредил на РДВР Благоевград да осигури охраната. За тази услуга между президента на НОВЕ холдинг и благоевградската дирекция на МВР бил сключен договор за охрана на стойност 35 хил. лева. Това станало в събота, след като г-н Божков се връщал от Гърция, закъдето заминал веднага след инцидента в Мелник.Окръжният прокурор издаде още една заповед. В нея се разпорежда полицията да уведомява дежурния прокурор за всяко произшествие. За инцидента в петък окръжният прокурор бил уведомен от полицията вчера в 21.30 вечерта от районния прокурор. Днес в прокуратурата на гр. Сандански е призован да даде показания самият В. Божков. НОВЕ холдинг обвинява властите в тенденциозностВ ОТКРИТО писмо на НОВЕ холдинг до институциите и обществените организации се изтъква, не правителството не е пожелало или не е успяло да разбие срастването на престъпните структури с държавната власт. Пример за това е инцидентът в Мелник на 20 януари, когато действията на охраната на хотела са могли да доведат до много по-тежки последствия и трудно могат да се третират единствено като местен патриотизъм или солидарност. Българските граждани имат право на нормални условия на труд и на защита от органите на реда, а не да търпят тенденциозното отношение на властите към тях - завършва писмото на НОВЕ ООД холдинг.","summary":"СЕЛСКОСТОПАНСКИ самолет АН-2, собственост на старозагорската фирма Агро еър, стои от една седмица в хангар край сръбския град Стремска Митровица, съобщи Калчо Георгиев, главен инженер във фирмата. Самолетът изпълнявал полет София-Будапеща-София, но на територията на нашата съседка бил принуден да кацне аварийно заради отказ в радио-компаса и радарната станция. Българските пилоти съобщили за аварията и се върнали в страната. До края на седмицата от фирмата ще потърсят причините за принудителното кацане и възможностите за продължаване на полета.","language":"bul"}
{"url":"https://www.dnevnik.bg/bulgaria/2018/07/30/3289394_agenciiata_za_socialno_podpomagane_shte_pravi_ocenki/","title":"Агенцията за социално подпомагане ще прави оценки на хората с увреждания","date":null,"text":"Заседание на национален съвет за тристранно сътрудничество, Бисер Петков\n\nИндивидуалната оценка на хората с увреждания ще се прави от структурите на Агенцията за социално подпомагане. Това каза министърът на социалната политика Бисер Петков след среща с представители на протестиращите майки и омбудсмана Мая Манолова, на която е обсъден проект на закон за хората с увреждания. На първо време ще бъдат създадени нови звена в Агенцията. Впоследствие, на по-късен етап, тази оценка може да се извършва от Агенцията за хората с увреждания, обясни Петков.\n\nИдеята е индивидуалната оценка да замени или допълни досегашната оценка от ТЕЛК и на базата на нея да се дава финансова подкрепа. Обсъдени са елементите на финансовата подкрепа, която ще е съобразно индивидуалната оценка и ще зависят от индивидуалните нужди и заболяването.\n\nСпоред Бисер Петков работата по проекта напредва с бавни стъпки в правилната посока. Една от приетите мерки е да се наемат от работодателите хора с увреждания. Тепърва тази мярка предстои да се обсъди с работодателските организации.\n\nБисер Петков каза пред \"Нова\", че хората с най-сериозни увреждания ще получават между 440 и 450 лв.. \"В проектозакона се предлага увеличаване на финансовата подкрепа за всички. В този смисъл предвижданата месечна финансова подкрепа, която ще бъде в размер на 34, 80 лева, ще замени досегашните интеграционни добавки\", каза Петков. Досега добавките бяха вързани с минималния гарантиран доход, който е 75 лв. Предвижда се те да бъдат 10% от линията за бедността, която се променя всяка година.\n\nСлед срещата Петков каза, че в момента се обсъжда годишното увеличение на парите за увреждания да бъде 110 млн. лв. Обсъжда се дали да се разшири кръгът на така наречения дарен стаж, за да може хората, които не са могли да полагат труд, да получат пенсия.\n\nВсички в работната група били доволни от договореното към момента. До понеделник участниците в работната група трябва да изпратят становища.\n\nОмбудсманът Мая Манолова смята, че индивидуалната оценка трябва да има задължителен характер за всяка институция. \"Обнадеждена съм от конструктивния диалог. Но дали ще има воля за реформи ще стане ясно, когато видим коригирания вариант на закона. Това, което се предлага, е стъпка, но не можем да кажем, че се предлага реформа, каза Манолова.\n\n\"Видяхме в последния проект нещата, които ние искаме. Трябва да има специална методика, всеки човек да се оценява индивидуално. Не искаме ТЕЛК да определя доколко човек е негоден. Продължаваме да настояваме личната помощ да бъде регламентирана в отделен закон\", заяви Мая Стоицева от протестиращите майки.\n\nНатискът на палатките има ефект, каза Стоицева и настоя за яснота по отношение на индивидуалната оценка. Протестът, насрочен за довечера, остава.\n\nПремиерът Бойко Борисов се срещна със студента Петър Мавродиев, който е с церебрална парализа, а родителите му го \"оставиха\" за отглеждане в приемната на Министерския съвет сутринта. Петър и баща му са доволни, че са получили разбирането на властта и уверение, че проблемите им ще бъдат решени.\n\nБойко Борисов дал обещание, че исканията им ще се случат. Обещал рехабилитационни центрове и социалните услуги да са насочени към нуждите на хората.","summary":"Хората с най-сериозни увреждания ще получават между 440 и 450 лв.","language":"bul"}
{"url":"https://www.dnevnik.bg/print/arhiv_pari/2002/01/01/1554124_hrani_i_napitki/","title":"храни и напитки - Архив Пари - Дневник","date":null,"text":"НА галавечерта на десетата юбилейна международна изложба Винария 2002 за седми път в. ПАРИ ще връчи своята престижна награда ЗЛАТНАТА БЪЧВА. Фестивалът на виното ще се проведе от 6 до 10 февруари 2002 г. в Международния пловдивски панаир, който също чества 110-годишнина. Организатори на изложбата са Националната лозаро-винарска камара и Пловдивският панаир.Очаква се да участват около 300 фирми от 25 държави. Най-голям е чуждестранният интерес. Досега заявка за участие са дали Австрия, Белгия, България, Великобритания, Гърция, Дания, Испания, Италия, Португалия, Румъния, Русия, Сан Марино, САЩ, Украйна, Унгария, Франция, ФРГ, Холандия, Чехия, Швеция, Швейцария, Югославия и Япония. С официално участие ще се представи Франция, а с колективно Германия. Нови страни участнички са Румъния и Унгария, съобщиха от Пловдивския панаир специално за в. ПАРИ.С най-голям брой фирми се представя Германия - 39, следва Италия - 38, и на трето място е Франция с 31. Франция е на първо място с обема на изложбената площ. След нея са Германия и Италия.В деня на откриването на Винария 2002 ще се проведе Дионисиево шествие с участието на Фолклорен ансамбъл Тракия, винопроизводители от Пловдивския регион, студенти и граждани на Пловдив.На бала-промоция Вино и любов, любов и вино младите винари и винарки, завършили през годината Висшия институт по хранително-вкусова промишленост, ще положат Дионисиева клетва. След което ще бъдат връчени дипломите и медалите от националните дегустации, Златния ритон и, разбира се, ЗЛАТНАТА БЪЧВА, която винаги е била атракцията на галавечерта.Гости на юбилейната Винария ще бъдат г-н Санди Ангъс - президент на Съюза на международните панаири /UFI/, и г-н Винсент Жерар - изпълнителен директор на UFI.Малко историяПрез 1994 г. в. ПАРИ съвместно с тогавашното Сдружение на винопроизводителите и търговците на вина и спиртни напитки учреди наградата ЗЛАТНА БЪЧВА /плакет с нумизматична стойност/. Тя бе връчена за първи път на Винария '95 на най-добрия производител на база дегустационните оценки от Фестивала на виното и по формула, определена от сдружението.Наградата постигна целта си да популяризира постиженията на българското винарство, защото много бързо се утвърди. Тя стана престижна, авторитетна и желана от нашите винопроизводители, поради което бе връчвана в продължение на цели 5 години.Неин пръв носител стана Винпром Русе. Впоследствие русенци спечелиха ЗЛАТНАТА БЪЧВА още две години поред. През 1998 г. тяхната хегемония бе нарушена от ЛВК Сухиндол, който с минимална разлика грабна ценния приз. Петият носител на престижната награда бе Домейн Бойар. През 2000 г. по независещи от редакцията причини ЗЛАТНАТА БЪЧВА не беше връчена. С подкрепата на Националната лозаро-винарска камара /НЛВК/ ЗЛАТНАТА БЪЧВА на в. ПАРИ бе възстановена. С нови критерии, утвърдени от управителния съвет на НЛВК, тя отново бе връчена на Винария 2001. Носител на ценния приз стана Винарска къща Сакар АД-Любимец.Статут на ЗЛАТНАТА БЪЧВАИ през тази година носителят на ЗЛАТНАТА БЪЧВА ще бъде определен, като се сумират петте най-високи дегустационни оценки на вината на всеки винопроизводител от националните дегустации на Винария 2002.И така, на 6 февруари вечерта по време на галавечерята ЗЛАТНАТА БЪЧВА пак ще окичи щанда на един от българските винопроизводители. Тя отново ще бъде една от перлите в короната на Винария 2002 - най-големия празник на българското лозарство и винарство. . Връчваме Златната бъчва","summary":"На Винария 2002 за седми път ценният приз на в. ПАРИ ще окичи щанда на един от българските винопроизводители","language":"bul"}
{"url":"https://www.dnes.bg/technology/2011/07/22/absurdno-skypite-prilojeniia-za-iphone.124572","title":"Абсурдно скъпите приложения за iPhone","date":null,"text":"Бизнесът с приложения за смартфони расте с бясно темпо. Пазарът е голям, потребителите са жадни за нововъведения. И така броят на новите програми се увеличава стремглаво.\n\nРедица разработчици станаха милионери с продукти на цена под долар. Но някои решават да играят на едро и предлагат приложения за iPhone срещу 4-цифрена сума, пише businessinsider.com.\n\nДо преди година имаше само една програма, която струваше 999.99 долара. Сега са десетина.\n\nЕдна от тях е Intuition Control Solo WolfVision. Освен основната си функция за качествен контрол на видеоконференции, приложението позволява архивиране на снимки и разпращането им по електронна поща. Удоволствие и удобство, струващо цели хиляда без един цент долара.\n\nСрещу същата астрономическа (на фона на останалите стотици хиляди приложения в App Store) цена потребителите могат да се сдобият с програма, която следи всичко във всички нива на американския футбол. Пълната статистика наистина е хубаво нещо, но едва ли и най-големите ентусиасти биха си позволили 999.99 долара. А що се отнася до самите отбори – там отдавна нивото на водене на статистика, дори и в гимназиалните отбори, е достигнало невероятни висини.\n\nЗа едни хиляда долара всеки агроном може да съставя и да изпраща в системата доклади за качеството на всеки инспектиран селскостопански обект на място. Без нуждата от обратно пътуване до службата. За Ezi App това е предимство, което може да претендира за място сред най-скъпите приложения в онлайн магазина на Apple.\n\nSongBook '11 предлага на клиентите си друго удобство. Само чрез тази програма да контролират всеки музикален файл, до който имат достъп. Независимо от източника – всичко с една програма. Но срещу цената от 999.99 долара. Оказва се обаче, че само дни след като се появява на пазара, приложението вече струва само 25 долара. И въпреки предупреждението на създателите, че има по-евтина версия, скъпарската все още се предлага онлайн.\n\nЗа 1000 долара всеки лекар в Съединените щати може да получи програма за своя смартфон, чрез която да прави сложните сметки на разходите по лечението на всеки отделен пациент. Впоследствие досиетата със съответните кодове се пращат директно към застрахователите, които дават полагащите се обезщетения. Приложението носи красноречивото заглавие Capture the Charge (в пр. превод „Сграбчи таксата”).\n\nСграбчване на ВИП-прояви гарантират от компанията-разпространител на програмата iVIP Black. „Милионерското” приложение следи за ексклузивни партита на други членове на клуба, чрез него може да се пазарува онлайн с отстъпки от скъпарски магазини и да се правят резервации с предимство. Освен това се раздават и специални подаръци. И всичко това за 999.99 долара.\n\nMortgage Pro Enterprise пък предлага сравнение в реално време на условията по ипотечни кредити в редица водещи банки. Проблемът е, че става въпрос най-вече за финансовите институции в Китай. Но пък на такъв голям пазар и с цена от близо хиляда долара, очевидно това не е чак такава пречка.\n\nСрещу 999.99 долара кандидат-адвокатите в Ню Йорк могат да се сдобият с приложение, съдържащо отговорите на над 1470 въпроса и повече от 100 примерни есета, свързани с редовния изпит за право на практикуване в щата. Приложението BarMax е създадено в сътрудничество с адвокати, завършили Харвард, но дори това трудно може да доведе до радушно приемане на солената цена на програмата.\n\nMobiGage NDI пък дава възможност за инспекция на части и съпоставянето им към съотвените мерни единици и общоприети стандарти. Това електронно удобство струва точно познатите 999.99 долара. За всеки, който може да си го позволи...","summary":"Някои разработчици не си поплюват в ценообразуването","language":"bul"}
{"url":"https://www.dw.com/bg/%D0%B1%D1%8A%D0%BB%D0%B3%D0%B0%D1%80%D0%B8-%D1%82%D1%83%D1%80%D1%86%D0%B8-%D0%B8-%D1%80%D1%83%D0%BC%D1%8A%D0%BD%D1%86%D0%B8-%D1%81%D0%B0-%D1%81%D1%80%D0%B5%D0%B4-%D0%BD%D0%B0%D0%B9-%D0%BD%D0%B5%D1%82%D0%BE%D0%BB%D0%B5%D1%80%D0%B0%D0%BD%D1%82%D0%BD%D0%B8%D1%82%D0%B5-%D0%B2-%D0%B5%D0%B2%D1%80%D0%BE%D0%BF%D0%B0/a-2600752","title":"Българи, турци и румънци са сред най-нетолерантните в Европа","date":null,"text":"60 процента от турците не желаят да живеят в съседство с хомосексуалисти, а пък филми, в които се показва повечко гола плът, предизвикват възмущение в Анадола. Там всеки втори мъж не желае да вижда наоколо си леко облечени жени, а 65 на сто от хората се ядосват на двойките, които живеят заедно без брак. Това са част от резултатите в две представителни изследвания на тема: демокрация, религия, права на жените, участие в обществения живот. Истанбулският институт за политически изследвания всъщност проведе за пръв път в Турция допитване по каталог с въпроси, поставяни многократно в 32 други европейски страни. Второто допитване с акцент върху религията беше дело на един от истанбулските университети.\n\nРезултатите все пак не очертават еднозначния образ на някакво нетолератнтно, реакционно ислямско общество. Част от получените данни трудно се съчетават помежду си. Така например всеки втори човек в Турция не желае да има съседи-евреи, но 76 процента от анкетираните признават на малцинствата правото да поддържат своя език и религията си. Противоречиви са и резултатите за ролята на жената в турското общество. Близо 90 процента се съгласни да има равноправие между мъжете и жените, в същото време обаче близо три четвърти смятат, че жената е длъжна да служи на мъжа у дома. Всеки четвърти турчин оправдава телесното насилие над жената, “когато това се налага”, както казват анкетираните. Близо 80 на сто от анкетираните са убедени, че в икономически тежки времена жените трябва да отстъпват работните си места в полза на мъжете. Обаче голямото мнозинство смята, че жената трябва да държи под свой контрол семейните финанси.\n\nВсе пак, сравнението с други европейски страни не изглежда чак толкова във вреда на Турция. Така например 90 процента от латвийците смятат, че жените по-скоро предпочитат да си седят у дома и да отглеждат деца, отколкото да работят. Унгарците пък се конкурират с турците за първото място по нетърпимост: 90 процента от тях не искат да имат никакъв контакт с осъдени, 44 процента имат предразсъдъци срещу евреите.\n\nА какво е отношението на турците към демокрацията? По въпроса те са на едно мнение с останалите европейци: демокрацията е най-добрата форма на управление. Все пак, хората край Босфора имат и критики. Според тях демокрацията трудно поддържа реда и правото, защото й липсва решителност. Впрочем, на подобно мнение са и останалите европейци. Възгледите съвпадат и по въпроса за отношението между религия и политика: духовниците да стоят надалеч от политиката. А ето и разликата. Два пъти повече турци (в сравнение със средното за Европа) смятат, че е добре начело на правителство да стои силно набожен политик като Ердоган. Между другото, на същото мнение са и гражданите на Малта – в мнозинството си благочестиви католици.\n\nСпоред социолозите, колкото са по-високи са образованието и доходите на един човек, толкова той е по-толерантен. Така в богатата, стара Европа толерантността към алтернативните форми на живот е много по-голяма, а колкото по на изток се отива, толкова повече тя намалява. Полякът печели средно два пъти по-малко от германеца, а в Полша три пъти повече хора за против хомосексуалистите, отколкото в Германия. На последните три места по търпимост към гейовете са България, Румъния и Турция.","summary":"Колкото по-бедни и необразовани са хората, толкова са и по-нетолерантни към други религии и форми на живот. До този извод стигат две проучвания, според които най-големи хомофоби в европа са българите, румънците и турците. Ето и още резултати от това изследване, проведено наскоро и в Турция.","language":"bul"}
{"url":"https://www.dw.com/bg/%D0%B8%D0%B3%D0%BD%D0%BE%D1%80-%D0%B8%D0%BB%D0%B8-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%B5-%D1%81%D0%BB%D1%83%D1%87%D0%B2%D0%B0-%D1%81%D0%B0%D0%BC%D0%BE-%D0%B5%D0%B4%D0%B8%D0%BD-%D1%80%D0%B0%D0%B7%D1%86%D0%B2%D0%B5%D1%82/a-18943913","title":"Игнор - или в България се случва само един разцвет","date":null,"text":"Коледните празници дойдоха без сняг, но не и без скандали. Въпреки безвкусната и мазна политическата супа, която ври и кипи в един от партийните казани и трови обществения въздух, повечето български граждани посрещнаха рождественските дни с добра енергия, уповават се на опазените семейни традиции и озарения дух, на по-високи ценности от партийните саморазправи. Дори са в режим на „пълния им игнор“, както биха се изразили деветнайсетгодишните студенти, седнали на една маса в денонощната книжарница „Перото“, които на чаша горещ шоколад споделят възгледите си за живота, изкуството и прочетените през годината книги.\n\nИма и други светове, извън казана\n\nНадали „пълният игнор“ на политическите бесовщини, цинизми и безсилия е най-добрата стратегия. Но това е поне една възможна територия, макар и навярно утопична, в която да се оттегляме, която споделяме и осмисляме като духовна общност. За кратко или за по дълго - и не само по време на празниците. Да, през годината затъвахме в какви ли не неудачи, стачки, неслучващи се реформи и негодни политики, но сред целия този въртоп тъкмо изкуството и културата току ни подаваха по някоя сламка, за която да се заловим и да не се издавим в пошлотията и убогостта на несъстояващия се живот. Хора, дошли в България за кратко, за седмица-две, масово споделяха с мен удивлението си именно от живата културна сцена, по-категоричните я наричаха дори „културен разцвет“. При това не само в София, а в Пловдив, Русе, Варна, Бургас, Стара Загора.\n\nА и самите ние, затънали в тукашното, колчем решим да се огледаме отвъд бита и всеобщата еклектика, веднага съзираме знаците на изкуството и културата. Не непременно като последователна държавна политика, но като присъствие, като струпване на желание да се случва и доброто, и дори да продължава във времето. Да се експериментира и отглежда публика, да се търсят неочаквани форми и места, където ще виреят театърът, литературата, музиката и танца. Насред градината до Народния театър един голям и доскоро неприложим за нищо павилион вече е градска читалня, един апартамент на улица „Иван Асен“ е място за авангарден театър, Големият салон на БАН приютява в достолепието си първия Софийски фестивал за камерна музика Agitato...\n\nУплътни се и съществуването на НДК като дворец на културата, който започна да се изпълва със същностен живот и да отваря един подир друг множеството си входове (освен централния). Вече стана дума за денонощната книжарница „Перото“, със своя постоянна програма, интересни книжовни събития, дискусии и атмосфера на средищно, значимо място. Да споменем и театър „Азарян“, и Международния литературен фестивал по време на Коледния панаир на книгата, и Декадата на галериите от цялата страна, и театралните представления на Явор Гърдев и Теди Москов, препълнили Първа зала, за която, без шега, билетите се свършваха…\n\nТова не е обзор, а само празнично припомняне, че изкуството в България е по-жилаво от мачкащите го обстоятелства, от вечния недостиг на средства, и от всички омрънквания, хленчове и жалби, които го оплакват приживе и в същото време неглижират първозданната му сила и невидимата му мощ. Особен ветропоказател за България винаги си остава поезията. А запомнящите се поетични книги на отминаващата година, получили и заслужени награди, бяха поне няколко. Изрично ще спомена „Подготовка за напускане на сърцето“ от Ани Илков. Озарените рождественски дни са най-доброто време да почувстваме „че и книгите са места за живеене“, преди да ни завихри поредният делничен новинарски ден.","summary":"Българинът непрекъснато има чувството, че затъва в пошлост, бесовщина, цинизъм и вулгарност. Но ако се огледа - ще види сламката, за която да се хване, твърди Мирела Иванова.","language":"bul"}
{"url":"https://www.dnevnik.bg/print/arhiv_pari/2002/06/01/1562578_kapitalovite_pazari_razshiriavat_natiska_nadolu_vurhu/","title":"Капиталовите пазари разширяват натиска надолу върху долара","date":null,"text":"Политиката на Вашингтон към игнориране на движението на долара е в рязък контраст с агресивните, но самотни усилия на Япония да поддържа щатската валута спрямо йената. А това може да убеди играчите да продават долари, пише в коментар Reuters. Щатската валута падна до 7-месечно дъно спрямо йената по време на търговията в сряда в Азия въпреки подкрепата на Bank of Japan. Доларът обърна тренда си и нагоре на азиатските пазари, но подкрепата на BoJ не беше достатъчна и впоследствие повечето от печалбите бяха изгубени. На срещата на Г-8 президентът Джордж Буш потвърди намерението да се остави доларът да достигне своята реална стойност под влиянието на пазарните сили. Значение за котировките ще имат единствено възстановяването на промишленото производство и нивото на потреблението - фактори, които отразяват излизането на щатската икономика от кризата. Или поне така става ясно от думите на президента на САЩ. Причините за слабостта на долара се крият в изтеглянето на капитали от САЩ. Инвеститорите не искат да рискуват повече, след като последните месеци не им донесоха очакваната възвръщаемост, а новинарските емисии бълват постоянно информация за терористични удари, счетоводни измами, нарастващи дефицити на текущата сметка и бюджета на САЩ. Притесненията, че корпоративните печалби няма да се възстановят скоро, вече доведоха технологичния индекс Nasdaq до ниво на затваряне във вторник, което е съвсем близо до 11 септември. Някои анализатори посочват, че изтичащите капитали от САЩ ще се насочат към близките латиноамерикански страни. Политиката на безразличие към спада на долара ще има обратен ефект върху щатските капиталови пазари, защото акциите в Латинска Америка ще бъдат под натиска на слабата зелена валута. А новите потоци капитали извън САЩ ще доведат до нов спад на котировките на акциите, смята Минори Такеучи, вицепрезидент на анализаторско звено към Chase Manhattan в Токио. Доказателство за това е спадът на индекса на АДР на латиноамериканските страни с 1.1% във вторник. /ПАРИ/Технически анализКОРПОРАТИВНИТЕ новини около World Com се очакваше да доведат до значителни продажби на акции, както това и стана в Япония и Европа. Инвеститорите не са наясно колко още такива скандала ще излязат наяве, а дотогава ще се изисква все по-голяма рискова премия. Вероятно продажбите ще доведат до търсене на по-сигурни алтернативи, затова анализатори на BNP Paribas посочват дългосрочна цел 1.0130 EUR/USD. Икономически показатели като Ifo индекса, който показа по-ниска стойност от очакваното, постави под натиск еврото, но нивото на подкрепа от 0.9665, достигнато в понеделник сутринта, не беше тествано. В краткосрочен план от BNP Paribas препоръчват покупки при нива около 0.9705 EUR/USD. Остават прогнозите за нови интервенции на BoJ в подкрепа на долара, а след приключването на срещата на Г-8 те ще станат дори по-агресивни. Към края на седмицата се очакват силни данни за японската икономика, но в дългосрочен период остава загрижеността за дефлация. От инвестиционната банка препоръчват покупки при нива 120 USD/JPY, като разменният курс ще се движи към 124. . Негативните корпоративни новини са в основата на отлива на капитали от САЩ","summary":"ЕВРОТО се движи към паритет спрямо долара. И дори още по-високо. Телекомуникационната компания World Com разкри вчера счетоводни измами за 3.8 млрд. USD, което хвърли в смут европейските пазари, като се очакваше неприятната новина да движи акциите на Уолстрийт още по-надолу. Този скандал с една от огромните компании в САЩ не отстъпва по мащаби на счетоводните проблеми на Enron. А кризата на доверието на инвеститорите в корпоративна Америка има своето влияние и върху валутните пазари, не само върху котировките на акциите. Акциите на World Com паднаха с нови 70% след затварянето на търговията на Уолстрийт във вторник, пренасяйки негативния си ефект върху капиталовите пазари със съмненията за стойността на щатските книжа. Дори и срещу най-слабите валути доларът спря своето възстановяване, което показва, че основите на слабостта му са много широки. Валутите, които се възползват от позитивния диференциал на лихвените проценти, ще продължат да се покачват, тъй като инвеститорите търсят сигурността на паричните пазари. Норвежката крона, австралийският долар, новозенландският долар и британската лира се препоръчват от Ханс Гюнтер Редекер, главен валутен анализатор на BNP Paribas.","language":"bul"}
{"url":"https://www.dnevnik.bg/bulgaria/2015/12/16/2670994_hristo_ivanov_neka_rabotim_za_tova_nikoi_nikoga/","title":"Христо Иванов: Нека работим за това никой, никога повече да не може да иска да има свой Филчев","date":null,"text":"Аз намирам за абсолютно смешни твърдения, че цел на моята работа е била персонална смяна. През цялото време аз бях единственият политик, който твърдя, че не трябва да се допуска преждевременно разпускане на Висшия съдебен съвет (ВСС). Тезата, че желанието на някой да има свой Филчев, увисва в пространството. Но нека да работим за това никой, никога да не може да иска да има свой Филчев\".\n\nТака правосъдният министър в оставка Христо Иванов отговори на коментара на лидера на ДПС Лютви Местан, който след гласуването на промените в Конституцията заяви от парламентарната трибуна, че \"вие сте целели да имате своя Филчев, но такъв, какъвто си го бяхте планирали лабораторно преди години\"\n\n\"Не очаквах, че като министър в оставка ще взема думата, но господин Местан адресира към мен цялото си изказване\", започна отговора си Иванов, който беше обвинен от Местан, че не е направил нищо реформаторско в министерството.\n\n\"Казахте ,че съм оставил пълна нула като закони. Позволете ми да коригирам това изказване, защото е хубаво да се знае. Законът за съдебната власт адресира голямата част от препоръките в мерки на стратегията. Не го внесохме, защото изчакахме да мине обсъждането на Конституцията. Моята наследница ще продължи този проект и нашите решения. Ще вземе своите политически решения кое от тях да внесе. Това не е нула\", заяви Иванов.\n\n\"На първо място няма спор и тук трябва да се подчертае това нещо,\n\nпоправките, които днес бяха приети, в огромната си част са един успех. В огромната си част те са една позитивна стъпка, която ще позволи оттук нататък с последващи промени в Закона за съдебната власт,\n\nи в последващата еволюция на практиката на неговото прилагане да се направят много важни промени в начина на работа на органите на съдебната власт, които да подобрят и да постигнат именно онези цели за които вие говорихте – доверие, бързина, сигурност и доверие. Така че това, разбира се, е факт, който не бива по никакъв начин да бъде замъгляван\", заяви Иванов.\n\n\"Но г-н Местан основа своята аргументация на отправната точка, че, видите ли, независимостта на съда била въпрос на различни интерпретации в различните системи в Европа. Това не е въпрос на интерпретация. Независимостта на съда е абсолютно в основата на европейската цивилизация, такава, каквато ние я познаваме и би трябвало да искаме да я продължаваме, особено ако твърдим да имаме ясен либерален профил.\n\nТова е крайъгълен камък на цялата европейска цивилизация.\n\nТози крайъгълен камък, за съжаление, в разпределението на квотите беше отхвърлен от парламента. Но той ще се върне и ще заеме своето място в ъгъла, в главата на ъгъла, както казва Евангелието. Аз съм сигурен, това е неизбежно\", коментира още Иванов изказването на лидера на ДПС.\n\nТой заяви, че Местан винаги цитира решение № 3 от 2003 година на Конституционния съд, за да изгради своята аргументация, че Обикновено Народно Събрание не би могло да направи разлика на база на функционалните разлики в третирането между прокуратура и съд.\n\n\"Но той удобно и винаги в своите изложения забравя едно последващо решение на Конституционния съд и това е решение № 8 от 2005 година, където КС изрично казва, цитирам по памет, макар съдът, прокуратурата и следствието да са придадени като част от съдебната власт, те не са и не могат да бъдат равнопоставени. Носител на независимостта на съдебната власт, основен, е съдът. И решението излага достатъчно аргументи за това, че разлики между тяхното третиране трябва да бъдат направени. Г-н Местан, това наистина е абсолютно ценностен въпрос - за мен лично, и това моето решение беше индивидуално. Нищо, по-малко от моята оставка, не можеше да бъде дадено, за да се чуе тази тема и тази ценност. Това бе моят мотив\".","summary":"Така правосъдният министър в оставка Христо Иванов отговори на коментара на лидера на ДПС Лютви Местан, който след гласуването на промените в Конституцията заяви от парламентарната трибуна, че \"вие сте целели да имате своя Филчев, но такъв, какъвто си го бяхте планирали лабораторно преди години\".","language":"bul"}
{"url":"https://www.dnevnik.bg/biznes/2011/09/13/1155072_pol_krugman_bezuprechno_bedstvie/","title":"Пол Кругман: Безупречно бедствие","date":null,"text":"Миналия четвъртък президентът на Европейската централна банка (ЕЦБ) Жан-Клод Трише - европейският еквивалент на Бен Бернанке, загуби хладнокръвието си. На въпрос дали ЕЦБ се превръща в \"лоша банка\" заради покупките на дългови книжа от закъсали държави Трише, повишавайки тон, настоя, че неговата институция е изпълнила дълга си \"безупречно, безупречно!\" като пазител на ценовата стабилност.\n\nВсъщност наистина е така и затова сега еврото е изложено на риск от изчезване. Финансови сътресения в Европа вече не са проблем на малките периферни икономики като Гърция. Това, което се случва в момента на пазара, работи вече срещу много по-големите икономики на Испания и Италия, а засегнатите страни допринасят за около една трета от БВП на еврозоната, така че общата европейска валута е под екзистенциална заплаха. И всички индикации сочат, че европейските лидери дори не са склонни да признаят естеството на заплахата, камо ли да се справят с нея ефективно.\n\nСлушайки повечето европейски лидери - особено, но не само германските, бихте си помислили, че проблемите на еврозоната са просто приказка за морала, дълга и наказанието: правителствата заемаха прекалено много и сега плащат цената, като фискалните ограничения са единственият отговор.А инвеститорите по някаква причина, която няма голямо значение, се страхуват, че част от държавите няма да могат да изплащат задълженията си. Това ги кара да не искат да купуват облигации на тези страни, освен ако не предложат много по-висок лихвен процент.\n\nФактът обаче, че държавата ще трябва да плаща много по-високи лихвени проценти, влошава фискалната перспектива пред страната, така че кризата на доверие се превръща в самоизпълняващо се пророчество.\n\nПоследствието е банкова криза, тъй като банките обикновено са с големи инвестиции в държавен дълг.Така сега една страна със своя собствена валута като Великобритания може да прекъсне този процес. Ако е необходимо, Bank of England може да се намеси и да купува държавен дълг с новонапечатани пари. Това може да доведе до инфлация (въпреки че дори и това е съмнително, когато икономиката е в депресия), но инфлацията представлява много по-малка заплаха за инвеститорите, отколкото банкрута. Испания и Италия обаче са приели еврото и вече нямат собствени валути. В резултат на което заплахата от самонавиващата се криза е наистина реална и лихвените проценти по испански и италиански дълг вече са два пъти по високи от тези по британския дълг.Което ни връща към безупречната ЕЦБ.\n\nТова, което г-н Трише и неговите колеги трябва да правят точно сега, е изкупуването на испански и италиански дълг - това е нещото, което тези страни биха направили за себе си, ако имаха собствени валути. В действителност ЕЦБ започна да прави точно това преди няколко седмици, облекчавайки временно тези нации, и банката веднага се оказа под силен натиск от моралисти, които мразят идеята за спасяването на страни заради предполагаемите им фискални грехове. И усещането, че моралистите ще блокират всякакви по-нататъшни действия за спасяване на тези държави, подклажда наново пазарната паника.\n\nДопълнителен проблем е манията на ЕЦБ за поддържането на ценовата стабилност, особено в момент, когато Европа отчаяно се нуждае от силно възстановяване и скромна инфлация всъщност дори ще бъде полезна. Вместо това банката затяга паричната си политика, опитвайки се да намали инфлационните рискове, които вижда само тя.\n\nИ сега, когато всичко се струпва наведнъж, ние вече не говорим за криза, която ще се прояви след година или две. Цялата система може да се разпадне в рамките на няколко дни. И ако това се случи, целият свят ще пострада.\n\nТака че или ЕЦБ ще направи това, което трябва да се направи – да налива ликвидност и да намали лихвите. Или пък европейските лидери ще остават твърде съсредоточени върху наказването на длъжниците, за да се спасят себе си. Целият свят гледа.","summary":"В четвъртък президентът на Европейската централна банка (ЕЦБ) Жан-Клод Трише, европейският еквивалент на Бен Бернанке – загуби хладнокръвието си. На въпрос дали ЕЦБ се превръща в \"лоша банка\" заради покупките на дългови книжа от закъсали държави Трише, повишавайки тон, настоя, че неговата институция е изпълнила дълга си \"безупречно, безупречно!\" като пазител на ценовата стабилност.","language":"bul"}
{"url":"https://www.dw.com/bg/%D0%B6%D0%B5%D0%BB%D0%B5%D0%B2%D0%B0-%D0%BF%D0%BE-%D1%80%D1%8A%D0%B1%D0%B0-%D0%BD%D0%B0-%D0%B1%D1%80%D1%8A%D1%81%D0%BD%D0%B0%D1%87%D0%B0/a-5137772","title":"Желева - по ръба на бръснача","date":null,"text":"Вестник Донаукурир предлага обобщение на агенция Франс прес за \"случая Желева\", в което се казва, че Европейският парламент днес очевидно ще оневини оспорваната българска кандидатка за еврокомисар. Според информации от Брюксел, юридическата служба на Европарламента стигнала до извода, че данните на Желева относно нейните доходи отговарят на реалността.\n\nСкандалът \"Желева\" заплашва да провали избора на нова ЕК\n\nФранкфуртер Алгемайне Цайтунг също анализира заплетената ситуация по избора на български еврокомисар под заглавие \"Нови спорове около Желева\". От проверката на юридическата служба не могат да се очакват съществени разкрития - намекнали среди от самия Европарламент. Причината: в краткото време, което остава до края на изслушванията на кандидат-комисарите във вторник, нямало да има истинска възможност да се проверят и оценят данните, подадени от Желева, особено онази част от тях, която е свързана с периода между 2007 и 2009 година.\n\nБританският Таймс смята, че скандалът с Румяна Желева заплашва да провали избора на нова Европейска комисия. Слабото представяне на няколко кандидати, сред които и това на българката Желева, е оценено като изострящ се политически скандал, който заплашва да препъне цялата нова Комисия. Вестникът отбелязва и словесния дуел между лидера на европейските социалдемократи Мартин Шулц и българския премиер Борисов. Вестник Нойес Дойчланд припомня, че премиерът Борисов е защитил своята кандидатка Желева, заявявайки, че не е редно една жена да бъде атакувана по подобен начин. Изданието отбелязва обаче, че Желева е силно оспорвана и в собствената си страна, и че в многобройни интернет-форуми тече дискусия около нейната кандидатура. Журналисти, политолози и пи-ар-експерти я критикували за политическите й грешки и слабата й ресорна подготовка.\n\nАвстрийският Дер Щандарт смята, че споровете около Желева \"разцепват европейските фракции\". Според изданието основният въпрос е дали българската външна министърка сама ще си оттегли кандидатурата за комисар, разчиствайки пътя за избора на Комисия, която да не е натоварена с подозрения, или нейните партийни приятели от ЕНП ще се впуснат в борба за надмощие срещу социалдемократите, либералите и зелените. Австрийският всекидневник цитира неназовани членове на Социалистическата партия в Европарламента, според които \"за всички би било най-добре, ако Желева сама предизвика решаването на проблема\". Спорът около нея е юридически, но и политически забъркан - коментира изданието - и пише, че председателят на Комисията Барозу е дал слабо рамо на Желева, избягвайки да представи съдържателна оценка на случая.\n\nАгджа е от днес на свобода\n\nОще по-категорични са оценките на германския всекидневник Ди Велт. В статия под заглавие \"Седмицата на дългите ножове в Брюксел\" изданието предполага, че българката Желева би могла да пропадне. Авторът Кристоф Шлиц твърди, че водещи кръгове в консервативната Европейска народна партия очакват кандидатурата на Желева да бъде оттеглена от правителството в София. \"Би било чудо, ако Желева прескочи бариерата\" - казал ръководен консервативен политик пред Ди Велт. Независимо от оневиняващата позиция на юридическата комисия, напрежението около Желева продължава да расте - коментира изданието.\n\nМножество международни издания отбелязват освобождаването на Мехмет Али Агджа от затвора. Шпигел, Щутгартер Цайтунг, Нойес Дойчланд, Бадише Цайтунг, както и сайтът на германската общественоправна телевизия АРД припомнят по този повод за така наречената \"българска следа\", която останала неизяснена.","summary":"Две са \"българските\" теми в чуждестранните медии днес: разправиите около Румяна Желева и пускането на свобода на Мехмет Али Агджа, който преди 29 години направи опит за атентат срещу папа Йоан Павел Втори.","language":"bul"}
{"url":"https://www.dnevnik.bg/skorost/2010/03/02/866002_porshe_pokaza_v_jeneva_kaien_hibrid/","title":"\"Порше\" показа в Женева \"Кайен\" хибрид","date":null,"text":"Така изглежда сегашната генерация на Кайен\n\nТака изглежда арматурното табло на сегашната генерация на Кайен\n\nХибридното \"Порше Кайен\" е готово за серийно производство и ще се появи на пазарите в Европа в началото на май, това е голямата новина от пресконференцията на щанда на \"Порше\" в Женева. Моделът е част от гамата на новата генерация на автомобила, продажбите на която започват също след два месеца.\n\nДругият хибриден модел, представен в Женева, е подготвеното за участие в автомобилни състезания GT3R хибрид. Автомобилът разполага с два електромотора с мощност по 80 к.с.(задвижващи предния мост), които подпомагат работата на бензиновия двигател(418 к.с.).\n\nНай-сензационната новост от \"Порше\" е прототипът 918 спайдър. Автомобилът е хибрид и има V8 бензинов мотор с мощност 500 к.с. и три електродвигателя(обща мощност 218 к.с). 918 спайдър се ускорява до 100 км/ч за 3.2 секунди.\n\nРазходът на гориво е сензационните 3л/100 км. Как се постига това обаче не беше оповестено. Един от вариантите е двигателят с вътрешно горене да се използва само като генератор.Друга опция е батериите, които се зареждат и от електроинсталацията, да са с голям капацитет и да осигуряват дълъг пробег само на ток.\n\nДоста по ясни са нещата при \"Порше Кайен хибрид\". То разчита на шестцилиндров бензинов двигател (333 к.с.) и електромотор (47 к.с.), които въпреки сумарната си мощност от 380 к.с. и максимален въртящ момент от 580 Нм още при 1000 оборота могат да осигурят среден разход на гориво от 8.2 л/ 100 км.\n\nПри положение че водачът държи повече на динамиката, отколкото на икономията на бензин, той може да разчита на ускорение от 0 до 100 км/ч за 6.5 секунди. Това се постига, когато двата мотора работят съвместно.\n\nСъщевременно при равномерно шофиране със скорост до 60 км/ч хибридният \"Кайен\" може да се придвижва само на ток. Електрониката решава кога автомобилът да ползва само бензиновия мотор, само електрическия или и двата заедно.\n\n\"Порше Кайен хибрид\" използва нова осемстепенна автоматична скоростна кутия Tiptronic S с функция старт/стоп. Батериите на автомобила си набавят енергия от работата на бензиновия двигател, преобразуваната в електричество спирачна енергия и работещият като генератор електромотор, когато всъдеходът се движи по инерция.\n\nКато цяло новата генерация на \"Кайен\" е прибавила 48 мм дължина (вече 4846 мм) и 4 сантиметра към междуосието си (до 2895 мм). Благодарение на използването на по-модерни и леки материали теглото е намалено с около 180 килограма.\n\nВ интериора изцяло нови са приборното табло, централната конзола, пространството около скоростния лост, което изобилства от бутони (по подобие на \"Панамера\") и воланът. Задните седалки са на релси и се движат с до 16 см напред и назад, като облегалките се накланят в три позиции.\n\nОсвен хибридната система двигателната гама включва още три бензинови двигателя (300, 400 и 500 к.с.) и един дизел (240 к.с.). Те се характеризират с по-висока мощност и въртящ момент от тези на предната генерация, като разходът на гориво е намален с между 20 и 23%.\n\nВ България цените на новата генерация на \"Кайен\" започват от 113 008 лв. с ДДС за автомобил с бензинов мотор с мощност 300 к.с. и стигат до 245 953 лв. с ДДС за версията \"Кайен турбо\" (за подробности виж таблицата).","summary":"Хибридното \"Порше Кайен\" е готово за серийно производство и ще се появи на пазарите в Европа в началото на май, това е голямата новина от пресконференцията на щанда на \"Порше\" в Женева=","language":"bul"}
{"url":"https://www.dnevnik.bg/bulgaria/2002/06/24/43448_slunchev_briag_veche_raboti_na_pulni_oboroti/","title":"Слънчев бряг вече работи на пълни обороти","date":null,"text":"Въпреки неразбориите с продължаващото строителство най-големият морски курорт - Слънчев бряг, вече е почти пълен. Той разполага с 30 хиляди легла, от които 25 хил. са заети предимно с туристи от Германия, Великобритания, Финландия, Белгия и Русия, сочат данните на Съюза на собствениците. От първи юли очакванията са цялата база да бъде пълна.\n\nПроверка на \"Дневник\" установи, че сред обичайните търговски \"хитрости\", прилагани спрямо чуждите туристи, най-скандални са измамите в обменните бюра. В половината от тях въобще не се обявяват курсове купува и продава. А при тези, които имат, котировките нямат нищо общо с изискванията от Българска народна банка. Някои бюра в курорта купуват американската валута за 1.20 лв. и я продават за 1.99 - 2.02 лв., т.е. при много голям марж, въпреки че не вземат комисиона за операцията. Същото се прави и при другите видове валута. Контрол върху дейността на обменните бюра извършват данъчните служби, но резултати от проверките не се забелязват.\n\nКомисията по търговия и защита на потребителите е органът, който следи за качеството на стоките и услугите. Нейните представители не могат да се произнасят за цените, които нерядко дори и чужденците коментират като нереални. Най-търсените стоки през горещините са безалкохолните напитки, бирата и сладоледът. Заради това и надценките при тях са най-големи. Цената на половинлитрова бутилка минерална вода варира от 40 ст. до 1 лев. Другите безалкохолни от рода на \"Кока-Кола\" (0.5 л в пластмасова бутилка) струва от 90 ст. до 2 лв. Българска бира може да се купи от 1 до 3 лв., а вносната е над 4 лв. Най-евтините сладоледи са по 80 ст., а най-скъпите излизат над 4 лв.\n\nПри хранителните стоки маржовете в цените са също големи. Пържени картофи и цаца трудно могат да се намерят под 1.5 лв. за сто грама. Обикновен обяд или вечеря, включващи супа или таратор, салата и основно ястие, може да се вземе най-евтино за 10 лв., но в повечето заведения тази сума не стига само за предястието.\n\nЦената на нощувката в Слънчев бряг варира от 20 лв. до 100 лв. в зависимост от категорията на хотела. Долната граница важи за почивните станции.\n\nПечеливш бизнес правят и таксиметровите шофьори. За допускането им в курорта се издава разрешение от държавното дружество \"Слънчев бряг\" АД, което е собственик на инфраструктурата. Такива разрешения са издадени на 120 коли. Тарифата варира от 1 до 2 лв. за километър. Първоначалната такса е в същите граници. През нощта цените са двойни.\n\nМоже да се каже, че комплексът е сравнително чист, канализацията, електрозахранването, пътищата и паркингите в него са подновени.\n\nЩо се отнася до плажовете, в Слънчев бряг единствено централният плаж е чист и отговаря на европейските изисквания, твърдят хотелиери. Той е оборудван с 2500 чадъра, 2000 шезлонга и 60 нови кошчета за отпадъци. Концесията за стопанисването му е предоставена на несебърската компания \"Вени - М\". На плажа има изградени медицински пунктове, които се обслужват от лекари от болницата в Бургас и центъра за спешна медицинска помощ \"Пирогов\". За сигурността на туристите се грижат 50 спасители.\n\nВ проблем за Слънчев бряг обаче ще се превърнат незаконно изградените на централния плаж басейни и заведения пред хотелите \"Бургас\", \"Несебър\" и ресторант \"Лазур\".","summary":"Търговците на валута в комплекса откровено мамят клиентите си\r\nМирослав Иванов, Слънчев бряг","language":"bul"}
{"url":"https://www.dnes.bg/politika/2014/12/05/iskam-da-znam-za-iujen-potok-za-da-ne-klepam-s-ushi-kato-oresharski.247501","title":"Искам да знам за \"Южен поток\", за да не клепам с уши като Орешарски!","date":null,"text":"След като в сряда в парламента стана ясно, че премиерът Бойко Борисов не е чел договорите за „Южен поток“, защото има търговска тайна и не е лесно да се вземат, той настоява пред министрите този факт бързо да се промени.\n\nПремиерът иска енергийният министър Теменужка Петкова да е запозната от „А“ до „Я“ с договорите и \"да ми се направи резюме\", става ясно от стенограмата на редовното заседание на МС.\n\n\"За да мога да отговарям в парламента, като ме питат, а не да „клепам с уши“ като Орешарски и да викам „не съм го чел“ или „не ми го дават“, което не ми отива. Но това беше истината и нямаше как да лъжа – ами не съм го поискал още\", коментира Борисов и допълва, че цялата информация по проекта го интересува.\n\nТой информира министрите, че в парламента не е постигната обща позиция по „Южен поток“.\n\n„За съжаление, не можахме да постигнем някаква обща позиция, защото просто толкова са противоположни мненията по темата „Южен поток”, че дори нямаше как и да я сближа, въпреки вече очевидната ми конструктивност, която се опитвам да показвам, за което действително съм много подозрителен за всички“, разказва Борисов.\n\nПред министрите премиерът настоява извънредни точки да се вкарват в дневния ред „не в краен случай, а в най-най-краен случай“, защото рискът бил те да не се съгласуват и „след това самите министерства да се скарате“.\n\n„Това ми е голяма молба, а и по смисъла на управлението го приемете като заповед“, отсича Борисов.\n\nДопълнителните пари за министерства, които кабинетът одобри в сряда след ремонта на бюджета за тази година, предизвикват лавина от благодарности от министри.\n\nБорисов коментира ситуацията така: „Представяте ли си, вместо два милиарда за КТБ и деветстотин милиона за другата банка тези пари да ги бяхме разпределили върху бюджета на министерствата ви. Опитайте си, ето така, давам ви една минута да си помълчите и да си представите с близо три милиарда, сега все едно да ви кажа: три милиарда - дайте да ги разпределим в министерствата. Малко да си помечтаем! Представяте ли си какво са ни причинили?“\n\nРегионалният министър Лиляна Павлова обяснява, че допълнителните 13 млн. лева за пътната агенция ще дадат възможност за зимна подготовка, като най-важни са магистралите. Павлова изрежда за какво ще отидат парите – „изкърпване на дупки, оправяне на мантинели, премахване на храстите, които от снега натежават, падат на пътя и запушват движението“. Тук Борисов се намесва да се наблегне на мантинелите.\n\n„Мантинелите са просто… Как карат тези хора! Сърцето ме боли – една здрава мантинела няма“, коментира премиерът и допълва „през 50-100 метра са огънати, счупени или направо ги няма, размазани“.","summary":"Не ми отива да викам, че не съм го чел и не ми го дават, отсече Борисов","language":"bul"}
{"url":"https://www.dnevnik.bg/sport/2019/08/16/3951828_kakvo_predstoi_za_ludogorec_po_putia_kum_grupite_na/","title":"Какво предстои за \"Лудогорец\" по пътя към групите на Лига Европа","date":null,"text":"Словенският шампион \"Марибор\" е последното препятствие пред \"Лудогорец\" преди влизането в групите на Лига Европа. Българският първенец се е устремил към участие в груповата фаза за трета поредна, стигайки до плейофите.\n\nДотук в турнира \"Лудогорец\" се справи с исландския \"Валур\" с общ резултат 5:1, а в третия предварителен кръг не срещна никакви проблеми с ТНС от Уелс, за да продължи напред с общ резултат 9:0.\n\nВ европейското си участие през сезона \"Лудогорец\" е с три победи, едно равенство и две загуби, като пораженията дойдоха в първия предварителен кръг на Шампионската лига срещу \"Ференцварош\" (2:3 и 1:2).\n\n\"Предстоят ни два мача, в които трябва да направим всичко възможно да ги спечелим, защото те могат да ни класират за Лига Европа. Всички го желаем, просто трябва да го направим\", каза треньорът на \"Лудогорец\" Стойчо Стоев след преминаването в плейофите.\n\n\"Всеки отбор е различен и няма как да сравня \"Марибор\" с предишните ни съперници, защото има различни стилове на игра. Мога да кажа за словенците, че са един сериозен отбор.\"\n\n\"Марибор\" стигна до плейофа в Лига Европа, след като отпадна в третия кръг на Шампионската лига. Словенският първенец преодоля на старта \"Валур\", с който \"Лудогорец\" се срещна след това, а по-късно надви шведския АИК в два драматични мача. \"Марибор\" спечели вкъщи, а след това загуби с 2:3 след продължения, но благодарение на гол на чужд терен стигна до третия кръг.\n\nВ него \"Марибор\" загуби два пъти поред с 1:3 от \"Розенборг\", за да попадне в плейофите на Лига Европа.\n\nЗа \"Лудогорец\" участие в груповата фаза на турнира е от голямо значение заради инвестициите, които се направиха през лятото. Клубът привлече четирима играчи за над 3 милиона евро, подсилвайки състава си. Приходите от европейските турнири са важни, за да бъдат обезпечени и покупките.\n\nПри влизане в групите българският шампион ще получи 2.92 милиона евро за самото си участие. В надпреварата всяка победа в групата носи 570 хил. евро, а точка по 190 хиляди. Завършилият на първото място в групата получава 1 милион евро, а вторият, който също се класира напред – 500 хиляди.\n\nСъперникът от Словения игра с български отбор преди три сезона, когато срещна \"Левски\" във втория предварителен кръг на Лига Европа. Тогава с 0:0 в Марибор и 1:1 на \"Георги Аспарухов\" словенският тим продължи напред. Това са и единствените мачове на \"Марибор\" с български отбор.\n\n\"Лудогорец\" има добър баланс в плейофни кръгове на европейските турнири. Дотук осемкратният български шампион е елиминиран само веднъж от пет случая. Това се случи с \"Базел\" през сезон 2013-14 при опит за участие в Шампионската лига. От общо осем мача \"Лудогорец\" е с четири победи, три загуби и едно равенство.\n\nСрещите на \"Лудогорец\" с \"Марибор\" са на 22 август в Разград и седмица по-късно в Словения.","summary":"\"Марибор\" е последното препятствие пред българския шампион.","language":"bul"}
{"url":"https://www.dnevnik.bg/pr_sfera/2015/06/08/2548829_kakvi_kadri_sa_neobhodimi_na_digitalnata_sreda_i_biznes/","title":"Какви кадри са необходими на дигиталната среда и бизнес","date":null,"text":"Откриванета на Iab Forum 2015 Христо Христов CEO Netinfo Company и председател на IAB Bulgaria\n\nСъдържание от IAB Bulgaria. Статията не е част от редакционното съдържание на \"Дневник\"\n\n\"Най-важното при подбор на служители е да имат мотивация да достигат нови хоризонти на успеха и да са готови да научат и приложат знанията си, за да ги постигнат\"\n\nИзпълнителненият директор на Нетинфо и председател на Interactive Advertising Bureau Bulgaria разказва за тенденциите в сектора и какви специалисти са най-търсени в момента.Според г-н Христов, начело на горещите тенденции в дигиталния свят днес са видеото в уеб, следвано от използването на big data за персонализирани препоръки на съдържание, рекламната автоматизация, мобилните устройства и др.\n\nУсещате ли влиянието на тези тенденции във вашата работа, имате ли достатъчно и подготвен човешки ресурс, за да им отговорите?\n\nНетинфо е водещата дигитална медийна компания. Достигаме над 80% от онлайн потребителите у нас предлагайки съдържание през едни от най-популярните и използвани платформи в България. За нуждите на своите продукти ние търсим колеги за маркетинг, за видео производство и разбира се програмисти. Видно е от обявите ни за работа в кариерните сайтове.\n\nКое е най-важното, когато избирате служители?\n\nНай-важното при подбор на служители, според мен, е да имат мотивация да достигат нови хоризонти на успеха и да са готови да научат и приложат знанията си, за да ги постигнат.\n\nНамират ли се такива хора, как ги търсите?\n\nПостоянно наемаме нови служтели. От известно време насам съм председател на IAB Bulgaria и целта ни е да осигурим на индустрията необходимите кадри. За целта провеждаме семинари с университети, където събираме най-добрите специалисти в областта. Тази година за втори път организираме Майсторски клас за дигитален маркетинг, съвместно с Нов български университет. В програмата са най-добрите лектори в областта на видео, search, social media, дисплей и други видове реклама, говорим за това как се създава сайт, лендинг страница, съдържание за уеб.\n\nВсе по-често се провеждат обучения на такава тематика. Значи ли това че индустрията наистина се нуждае от кадри? С какво Майсторския клас се отличава от другите обучения?\n\nЗа разлика от повечето курсове в тази сфера ние организираме продължително обучение, което включва теоретични презентации и практически упражнения, които обхващат цялостния спектър на дигиталния маркетинг. Курсът ни е акредитиран от Нов български университет и всеки курсист получава сертификат. Отделно ние даваме сертификат и от името на IAB Bulgaria. Последните ги връчихме на Националния форум на дигиталната индустрия, пред представителите на целия сектор. Това е наистина добър шанс за курсистите да навлязат в индустрията, а не само да им изчетем едни лекции.Кой води заниманията?\n\nПри нас преподават водещи специалисти и мениджъри от всички отрасли на най-бързо развиващата се индустрия. Всички те са част от световното семейство на IAB - организацията, която поддържа и налага стандартите в дигиталния сектор.\n\nВие ще вземете ли участие?\n\nДа, първата лекция ми лекция е на тема Видеото в уеб - Създаване - дистрибуция - монетизиране. Предвидена е за 8-ми септември. За повече информация следете сайта на Майсторския клас или страницата във Facebook.\n\nМайсторски клас за дигитален маркетинг е уникален, защото включва теоретични презентации и практически упражнения, които обхващат цялостния спектър на дигиталния маркетинг и е акредитиран от Нов български университет. При нас преподават водещи специалисти и мениджъри от всички отрасли на най-бързо развиващата се индустрия.\n\nНачинаещи: 01 септември - 13 септември 2015 г.,\n\nНапреднали: 15 септември - 30 септември 2015 г\n\nЗа по-ранни записвания за курса са валидни следните отстъпки:от дата 01/06/2015г. до 30/06/2015г. (340лв)","summary":"Интервю с Христо Христов, CEO Netinfo Company и председател на  IAB Bulgaria","language":"bul"}
{"url":"https://www.dnes.bg/technology/2015/12/02/svetyt-sled-44-g-v-zatvora-nima-vsichki-sa-agenti-na-cru.285044","title":"Светът след 44 г. в затвора: Нима всички са агенти на ЦРУ?","date":null,"text":"Как ли изглежда днешният свят за някой, прекарал 44 години в затвора? Отговорът не е изненадващ - светът е странен, плашещ.\n\n\"Ал Джазира\" се среща с Отис Джонсън, наскоро пуснат от затвора, след като е прекарал цели 44 години зад решетките. Той е едва 25-годишен, когато влиза зад решетките. Излиза от там на 69 години.\n\nИ бързо разбира, че навън го чака изцяло нов свят. Буквално футуристичен, сравнен с онова, което е оставил през 70-те години.\n\nА Отис влиза в затвора за опит за убийство на полицай. От 1975 година връзката му с външния свят е почти изцяло прекратена. Сега обаче той трябва да се адаптира. Едно напомняне, че времето не чака никой, а и вероятно напоследък се забързва. Излизането на Отис от затвора е не просто ново начало. Не просто връщане в цивилизацията, това е запознанство с дигиталната епоха.\n\nДа се върнем назад. През 1975 първият персонален компютър е дебютирал. Apple още не е била основана, в Америка е имало едва 3 телевизионни канала. А интернет все още не е бил изобретен.\n\nТова е светът, който Отис помни. А какво го чака в днешни дни? Властват мобилните телефони, а не добрите стари домашни телефони. Колите могат да се управляват сами, без човешка намеса, а модната индустрия се е обединила с медицината и вече има тениски, които мерят кръвното налягане.\n\nНо една от най-големите изненади за Отис е посещението му на Таймс Скуеър в Ню Йорк. Там той се сблъсква с нещо съвсем различно. Вместо хора, там властват \"автоматоните\". Сякаш всички са агенти на ЦРУ, защото са забили по една слушалка в ухото. Пешеходците си \"говорят сами\", билбордите са на практика телевизори и смартфонът е нещо непонятно.\n\nОтис е загубил връзка със семейството си още през 1998 година, така че сега се справя както може със света. От затвора той излиза само с личната си карта, два автобусни билета и $40. Той получава помощ от организация, която помага на бивши затворници да се интегрират обратно в обществото.\n\nТой живее в център за бивши затворници, винаги се връща преди вечерният час, прекарва деня си в джамията, занимавайки се с медицатия или тай-чи. Първото му впечатление от живота извън затвора е шок от инфлацията. Той с изненада научава, че цената за 4 минути разговор от уличен телефон е скочила от 25 цента на долар. После обаче разбира, че всъщност хората вече не ползват улични телефони.\n\n\"Виждах, че всички, или поне повечето, си говореха сами\", разказва той за първите си впечатления. \"После се вгледах хубаво и видях, че имат някакви неща в ушите!\" Трудно му е да обясни какво точно са слушалките. После добавя: \"Мислех си, какво е станало, да не би всички да са станали агенти на ЦРУ или нащо такова? Защото това е единственото, което мога да си помисля, като видя хора с жици в ушите!\"\n\nОще по-странно е за него, че хората са толкова вглъбени в технологиите, че дори не гледат около себе си. \"Ама хората дори не гледат къде ходят! Така че се опитвам да разбера как хората го правят... как се контролират да вървят и да говорят по телефона без дори да гледат къде ходят?\", се пита Отис.\n\nИ наистина това е доста странно за Отис, но ежедневието и дребните неща са най-трудни са осъзнаване. Всеки ден той яде нещо различно, защото има толкова голям избор - радва се на бисквити, с които хората са свикнали отдавна и на обикновени неща като пържени филии с канела. Забавлява се и с различните газирани напитки.\n\nТова е интересна преспектива не само за ефекта на технологиите върху хората, но иза като човечеството като цяло. Докато целият свят се ентусиазира от смартфон, който е 0,01 секунда по-бърз от предишния, има хора, за които радостта е в това да видят семейство да говори помежду си в метрото. Простичко!","summary":"Бивш затворник разказва за адаптацията си в съвремието ","language":"bul"}
{"url":"https://www.dnes.bg/business/2017/03/14/sled-razsledvane-na-investor-bg-kfn-vliza-v-borsata.334789","title":"След разследване на Investor.bg - КФН влиза в борсата","date":null,"text":"Комисията за финансов надзор (КФН) влиза на проверка в Българска фондова борса -София в сряда, научи Investor.bg от свой източник във ведомството. Причината за проверката е разследване на финансовата медия, според което начинът, по който бе ребалансиран основният индекс SOFIX в края на миналата седмица, е неправилен или най-малкото нелогичен.\n\n„Прочетохме с огромен интерес публикацията ви за индекса и утре влизаме на проверка в борсата, защото в статията има доста притеснителни неща. Искаме да влезем и да проверим защо се е случило така, дали това е някаква неволна грешка или преднамерено действие“, заяви източник на Investor.bg от КФН, пожелал анонимност.\n\nВ понеделник разследване на Investor.bg показа, че поради странно отчитане на реалния брой акции на Еврхолд България АД Съветът на директорите на БФБ-София го включва в SOFIX от 20 март 2017 г. със свое решение от 10 март (петък). При изчисленията са използвани както грешен брой акции (212 млн. за Еврохолд), така и грешен фрий-флоут (около 20%, вместо реалните около 15%).\n\nСумарната грешка е за над 60% и вместо пазарна стойност на фрий-флоута от под 20 млн. лв. за Еврохолд България на 1 март, според БФБ-София той достига над 32 млн. лв. От своя страна това води до няколко странни ефекта.\n\nПърво - Индустриален холдинг България АД отпада от SOFIX. Второ - фондовете, следващи SOFIX, ще бъдат принудени да продават акциите си в Индустриален холдинг България АД. На трето място - те ще бъдат принудени да купуват акции от Еврохолд, а освен това при следващото ребалансиране през септември 2017 г. вероятно ще трябва да правят обратното - да продават акции на \"Еврохолд\" и да купуват такива на \"Индустриален холдинг България\".\n\nВъпреки всичко БФБ-София застана зад решението си за включване на Еврохолд в индекса, като се защити с международна практика.\n\nВ действителност БФБ-София е била уведомена още на 6 февруари 2017 г., че реалният брой акции на Еврохолд няма да достигне 212 млн. броя, а само 161 млн. броя. Точният брой акции е вписан в Търговския регистър още на 13 февруари 2017 г., но в решението си към 10 март 2017 г. БФБ-София продължава да използва грешния брой акции - 212 млн. броя.\n\nОт Еврохолд България АД поясниха пред Investor.bg, че нямат нищо общо с включването им в SOFIX, че не са знаели за това, не са го искали и нямат нищо против, ако не са листнати в индекса.\n\n„Решението е изцяло в прерогативите на БФБ-София АД и „Еврохолд България“ АД по никакъв начин не би могла да бъде страна по този въпрос. Нито мажоритарният собственик на „Еврохолд България“ АД, нито юридически или физически лица, свързани с него, са купували или продавали акции на холдинга в периода непосредствено преди или след решението на БФБ-София АД за ребалансиране на SOFIX“, коментираха от дружеството по повод решението.\n\nОт Индустриален холдинг България АД пък поясниха, че са подали жалба срещу отпадането си от SOFIX по гореописания начин.\n\nОт Investor.bg още на 6 март (4 дни преди решението за промени в SOFIX) писахме до БФБ-София, че акциите на Еврохолд не са 212 млн. броя, колкото се водят в системата на пазарния оператор, а отговорът на борсата беше, че грешка няма.\n\nСлучаят става все по-интересен и е добре да се провери дали някой не се е запасил с много акции на \"Еврохолд България\" на цени от само около 0,6 лв. за брой преди седмици спрямо днешните 0,9 лв. за акция. Което прави ръст от 50% за няколко дни. Междувременно търговията на БФБ-София тече, акциите на \"Индустриален холдинг България\" поевтиняват ударно в последните 2 дни с около 15%, а тези на \"Еврохолд\" поскъпват с около 15% за два дни.\n\nМатериалът е с аналитичен характер и не е препоръка за покупко-продажба на ценни книжа.\n\nOще подобни материали четете в Investor.bg","summary":"Причината е неправилно или нелогично включване на компания в SOFIX","language":"bul"}
{"url":"https://www.dw.com/bg/%D0%BC%D0%B5%D0%B6%D0%B4%D1%83-%D0%B8%D0%B7%D0%BD%D0%BE%D1%81%D0%B0-%D0%BD%D0%B0-%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D1%8F-%D0%B8-%D0%B2%D0%BD%D0%BE%D1%81%D0%B0-%D0%BD%D0%B0-%D0%BD%D0%B5%D1%84%D1%82/a-4564706","title":"Между износа на демокрация и вноса на нефт","date":null,"text":"Хилари Клинтън бе вече от седмица на обиколка из Африка, когато във вторник, в бежанския лагер Гома в Източен Конго, чу следната молба на една конголанка: \"Бихме искали да се върнем в родината си. Животът тук е тежък. Вкъщи винаги сме имали достатъчно храна.\" Видимо развълнувана от съдбата на хората в този кризисен регион американската външна министърка обнадежди жената: \"Току-що се срещнах с президента Кабила и му казах, че искаме да помогнем да се сложи край на насилието, така че да можете да се завърнете по домовете си.\"\n\nВ натоварената програма на Клинтън естествено бяха включени много разговори с политици, но тя намери време и за срещи с обикновените хора. Така отговори на окачванията, които много африканци отправят към новото правителство на Барак Обама. Това очакване намери отражение и във въодушевлението, с което бе посрещаната Клинтън в различните кътчета на континента.\n\nВ рамките на политическите разговори Клинтън се прояви като добронамерен партньор. Тя увери временното правителство в Сомалия в подкрепата на Съединените щати в борбата срещу ислямистките бунтовници. В Южна Африка пък обяви настъпването на нова ера в двустранните отношения, в които благоприятната промяна се дължи не само на смяната в тамошното правителство, но и на новото управление в Съединените щати. Преди това контактите между двете държави бяха далеч по-малко приятелски покрай войната в Ирак, борбата срещу разпространението на СПИН, а и отношението към режима на Робърт Мугабе в Зимбабве. Сега намеренията са да бъде оказан съвместен натиск спрямо правителството в Зимбабве в името на приключването на икономическата и политическата криза.\n\nПри цялата си добронамереност обаче Хилари Клинтън запази критичността си по отношение на корупцията и правителственото ръководство. Пример от Кения, където Клинтън заяви: \"Липсата на силни и ефективни демократични структури са причина да продължат да се ширят корупцията и безнаказаността, политически мотивираното насилие, неспазването на човешките права.\"\n\nОчакванията на африканците към Обама са големи\n\nНе само въодушевление, а и критики\n\nУкрепването на демократичните структури е не на последно място в интерес и на Съединените щати, които биха искали да гарантират икономическите си интереси. С посещенията в държавите-производителки на петрол Нигерия и Ангола се открои стратегическата насоченост на тази африканска обиколка.\n\nНо докато в Нигерия бяха отправени открити предупреждения, че корупцията в страната подкопава легитимността на правителството, в Ангола тонът беше доста по-мек. Това стана причина за критики от страна на правозащитниците, според които Клинтън била пропуснала важен шанс. Критиката бе насочена директно срещу шпагата, който Хилари Клинтън се опита да направи по време на обиколката: между човешките права, демокрацията и икономическите интереси.","summary":"В рамките на 11-дневната си обиколка в Африка американската външна министърка Клинтън посети седем държави, изтъквайки по този начин значимостта, която черният континент придоби след избора на Обама. Кои бяха посланията?","language":"bul"}
{"url":"https://www.dw.com/bg/%D0%BF%D1%80%D0%B5%D0%BF%D1%8F%D1%82%D1%81%D1%82%D0%B2%D0%B8%D1%8F%D1%82%D0%B0-%D0%BF%D0%BE-%D0%BF%D1%8A%D1%82%D1%8F-%D0%BA%D1%8A%D0%BC-%D1%88%D0%B5%D0%BD%D0%B3%D0%B5%D0%BD/a-6010525","title":"Препятствията по пътя към Шенген","date":null,"text":"Разширяването на шенгенската зона, в която на практика не действат граници, е едно от бонбончетата на членството в ЕС, от които новоприсъединяващите се страни най-бързо могат да опитат. За България и Румъния обаче може да се окаже, че и след 1 април 2011 година, когато двете страни трябваше да се присъединят към Шенгенското пространство, ще останат границите със съседните им страни от ЕС. Защото напоследък се множат гласовете, които пледират за това, успехите в такива централни области като действащо правораздаване и успешна борба с корупцията и организираната престъпност да залегнат като условия за приемането на България и Румъния в Шенгенското споразумение.\n\nКорупцията - една от спънките към Шенген\n\nЛошите оценки за София не са рядкост\n\nВярно е, че вече три години и половина изминаха от приемането на двете страни в ЕС. Оттогава до днес обаче постигнатите от тях успехи в превенцията на корупцията и организираната престъпност са по-скоро плахи. Включително заради това, че влизането в ЕС им беше обещано предварително, т.е. преди да са изпълнили докрай критериите за членство, специално за двете страни беше създаден механизъм за проверка и контрол. В рамките на този механизъм Европейската комисия редовно публикува доклади за постигнатите успехи, и много често пише лоши оценки на София и Букурещ.\n\nВ тази връзка политологът д-р Рой Карадаг от Института \"Макс Планк\" за обществени науки в Кьолн вижда сериозни недостатъци в двете страни:\"С Румъния и България ЕС прие две страни, в които систематичната корупция с европейски пари доведе дотам да бъдат замразявани тези средства, докато не бъде отстранен феноменът корупция.\"\n\nЮридически погледнато, механизмът за контрол няма нищо общо с членството в Шенген, твърдят в Европейската комисия. И това е така, защото присъединяването към Шенгенското споразумение се влияе от изпълнението на технически критерии като надеждната защита на външните граници на ЕС, сигурността на личните документи срещу фалшифициране, изпълнение на стандартите за защита на данните и сътрудничеството между полицейските служби. Тъкмо в тези области обаче България и Румъния стоят много добре, посочват експерти.\n\nПравосъдие, но без подкупни служители\n\nПърво успехи - после \"бонбонче\"\n\nВъпреки това дипломати обмислят обвързването на приема в Шенген с решителни успехи в правосъдието и превенцията на корупцията. Защото каква полза би имало, по границата да бъде инсталирана апаратура последна дума на техниката, когато тя ще бъде обслужвана от корумпирани служители. Също така и съвременните лични документи с висока степен на защита срещу фалшифициране не биха биха вършили много работа, ако в същото време съществуват нелегални канали за търговия с истински паспорти. И понеже всички усилия в рамките на механизма за наблюдение досега се оказаха недостатъчни, Брюксел замисля членството в Шенген като последно възможно средство за оказване на натиск върху България и Румъния да довършат реформите.\n\nВ публикацията се посочва накрая, че решението как по-нататък ще се процедира с двете страни, ще бъде взето тази есен и ако някои страни-членки, например Франция, Германия или Холандия решат да блокират присъединяването на България и Румъния към Шенген, то отпадането на граничния контрол за двете страни ще се отдалечи в неопределеното бъдеще.","summary":"Европейският съюз има намерение да обвърже присъединяването на България и Румъния към Шенгенското пространство с успехите в борбата срещу корупцията. Това твърди вестник \"Вийнер цайтунг\" в публикация по темата.","language":"bul"}
{"url":"https://www.dw.com/bg/%D0%B1%D1%8A%D0%BB%D0%B3%D0%B0%D1%80%D0%B8%D0%BD-%D1%82%D1%83%D1%80%D1%87%D0%B8%D0%BD-%D0%BD%D0%B8%D0%BA%D0%BE%D0%B3%D0%B0/a-15352063","title":"Българин = турчин? Никога!","date":null,"text":"„Историческата памет на българите до голяма степен е обременена от комплекса за малоценност. За изграждането на този комплекс основна роля изиграва няколковековното османско владичество върху българските земи. Оттам е и този атавистичен страх, който е вкоренен във всеки един от нас – да не би да се окажем роднини на турците! По-лошото е, че продължаваме да крием този страх от самите себе си” – казва в интервю за Дойче Веле професор Пламен Цветков. Историкът все пак успокоява онези, които се тревожат: дори да има родство, то не прави нито българите - турци, нито турците - българи.\n\n„Тъкмо ирационалният страх да не се окажем „братовчеди” с комшиите от югоизток подхранва най-яркия мит от предкомунистическия период в българската история, а именно - притчата за славянското потекло и славянската принадлежност на българите. Дори съвременните българи са дълбоко убедени в нея, а когато някой я подложи на съмнение, начаса се надига буря от емоционални реакции, в които, уви, няма нищо рационално” – твърди професор Цветков.\n\nКолкото до „вечното нещастие” на България и традиционния плач по нейните национални катастрофи: те имат корени не само в националния, но изобщо в целия балкански манталитет. Според професор Цветков въпросът за оцеляването на независимата българска държава се подменя с темата за недовършеното национално обединение. България има нещастието да се изпречва на пътя на Русия към черноморските проливи, а този географски факт до голяма степен трагично обрича историческата съдба на българската независимост.\n\nСпоред професор Цветков вместо да оплакват националните си катастрофи, българите трябва да проумеят, че предшествениците им са съумели неколкократно да осуетят имперските планове на Русия за завладяване на полуострова и така да опазят независимостта на страната си.\n\nКато ще преосмислят, българите трябва да се освободят и от мита „Трети март”. „В България до такава степен сме комплексирани от турското владичество, че смятаме за освобождение замяната на султанската армия с руска. И досега умишлено се премълчават безчинствата, грабежите, убийствата и изнасилванията, извършени и от руската, и от съветската армия по време на рекламираното доскоро така наречено „Двойно освобождение”.\n\nКато софиянец се срамувам, че улици в моя град продължават да носят имената на такива българоядци и българомразци като граф Игнатиев, генерал Паренсов, княз Дондуков-Корсаков или Юрий Венелин, който смята българите за руско племе. Но истината за тяхната дейност, макар и добре документирана в историческите извори, остава в сянката на измислиците” - посочва ученият.\n\nБаташкото клане - история или истерия?\n\n„Тези, които раздухват в България истерията срещу научния проект на професор Улф Брунбауер за Баташкото клане, са известни със своето сляпо преклонение пред всичко руско и съветско. Тоест, няма нищо патриотично в реакцията им към изводите от изследването. Моята критика към проекта е свързана с допуснатото омаловажаване на ролята на Априлското въстание, което е сред малкото светли и изцяло български дела в българската история” – казва професор Цветков. Според него научният колектив от Германия търси отговор на въпроса защо именно Батак се превръща в символ за краха на това въстание, след като още 200 селища споделят същата кървава съдба:\n\n„Никъде в изследването колегите от Германия не отричат избиването в Батак, а страшният рев в България срещу тях е тъкмо защото уж отричали това избиване. Нещо повече, изследователите съвсем коректно се отнасят към грозния за историческата ни памет факт, че Баташкото клане всъщност е дело не на турци, а на българи-мюсюлмани срещу българи-християни. Учените от Германия просто се опитват да обяснят причините защо и досега се мълчи по този въпрос.”\n\nДоста конфузни сведения за личностите и делата на редица така наречени „икони” в българската национална история са заключени със стоманени табута, които най-после трябва да бъдат премахнати, смята професор Цветков. За Васил Левски, например, който при цялата си демократичност създава тайна полиция, а тя съвсем не си поплюва с предатели и шпиони и извършва редица екзекуции. Като черна статистика те са нищо пред касапницата в редовете на ВМРО, но историческият факт си остава.\n\nПрофесор Цветков цитира и друг позорен акт в българската история – с уговорката, че той все още чака своето окончателно потвърждение: в процеса срещу Васил Левски решаващите доказателства са подхвърлени на турските власти не от кой да е, а от жената на Любен Каравелов, която впоследствие се оказала руска шпионка.","summary":"Комплексите на българите тежко обременяват историческата памет - митове, легенди и съмнителни икони населяват историята им. За изграждането на тези комплекси основна роля изиграва няколковековното османско владичество.","language":"bul"}
{"url":"https://www.dw.com/bg/%D1%87%D0%B5%D1%80%D0%B5%D0%BD-%D0%BB%D0%B8-%D0%B5-%D0%BD%D0%B5-%D0%B8%D0%BC-%D0%B3%D0%BE-%D1%85%D0%B2%D0%B0%D0%BB%D0%B8/a-16064595","title":"Черен ли е, не им го хвали","date":null,"text":"България определено има проблеми с расизма и това се разбира не само по отношението към ромите. Според социологическо проучване на Институт „Отворено общество“ българите демонстрират расистко отношение и към всякакви хора с различен цвят на кожата, каквито са например чернокожите или азиатците.\n\nОт данните, представени от екипа на Алексей Пампоров, се вижда, че българите в почти еднаква степен отхвърлят възможността да сключват брак с роми или чернокожи. Само 17.9% казват, че биха се съгласили децата им или те самите да сключат брак с ром. Оказва се обаче, че ромите не са най-“лошите“ брачни партньори. Още по-неприемлив за българите е бракът с „лица от африкански произход“, одобряван от едва 16.2%. Еднакво зле българите оценяват съвместното съществуване в един квартал с роми или чернокожи - разликата в неприемането на едните и другите отново е около 1 процент. Следващата група неприемливи кандидати за брак или за съседи по квартал се оказват китайците.\n\nТези хора едва ли биха се съгласили ром да им е началник\n\nНо ако тези данни са обезпокоителни заради стереотипните нагласи и ниското ниво на толерантност към другите, то има други данни, които свидетелстват за най-обикновен расизъм. Това са резултатите, получени при отговора на въпроса дали анкетираните са съгласни да работят в една фирма с хора от определени националности. Оказва се, че анкетираните масово не биха приели роми, чернокожи и китайци да им бъдат началници или колеги, с които да са наравно в йерархията. В очите на анкетираните тези три национални групи са подходящи предимно за работата на чистачи или подчинени.\n\nПоследното е „расова теза“, смята анализаторката на тези данни Петя Кабакчиева. Тя напомня, че расизмът е основан на убеждението, че една раса може да има превъзходство над друга и че несъстоятелността на едно човешко същество може да се измерва по цвета на кожата му. От изследването се разбира, че само 31.8% от анкетираните са съгласни чернокожи да бъдат членове на ръководния екип на фирмата, в която работят. Толкова са и хората, които допускат чернокожите да са им преки началници или колеги (съответно 32.7% и 46%). Но затова пък цели 63.5% от анкетираните са съгласни чернокожите да работят като чистачи в тяхната фирма. Близо 60% са съгласни също така да имат чернокожи за подчинени. Почти същите стойности са отчетени, когато въпросът засяга роми или китайци.\n\nСпоред Петя Кабакчиева тези данни показват недвусмислено, че има спешна нужда от изработване на адекватни политики, предимно в образованието. В противен случай неприемането на други раси ще попречи на наемането на работа на хора с друг цвят на кожата, а това ще се отрази негативно на икономиката. Демографските тенденции, съчетани с емигрирането на по-образованата част от българските младежи, ще доведат до необходимост страната да се отвори за специалисти отвън.\n\nМамо, защо това дете е с черна кожа?\n\nДа си различен в България\n\nРасистката тенденция се е проявила в социологическо изследване още през 2008 година - в омнибусното проучване на Алексей Пампоров от Институт „Отворено общество”. Тогава става ясно, че българите предпочитат да имат за началници хора от ЕС или руснаци и японци. Най-нежеланата група е тази на чернокожите от Африка.\n\nСпоред Петя Кабакчиева тази расистка нагласа е преодолима само с отварянето към света. Българите се шокират от различния цвят на кожата поради простата причина, че в ежедневието си виждат само бели хора, твърди доцент Кабакчиева. Едно от предложенията й е децата да свикват от малки, че хората са различни, като това става съвсем визуално - например с поставяне на билбордове в училищата, на които да се виждат деца от различни раси.\n\nАвтор: Т. Ваксберг, Редактор: Д. Попова-Витцел","summary":"Голяма част от българите са откровени расисти, като чернокожите са по-недолюбвани дори от ромите - така поне излиза от проучване на Институт \"Отворено общество\". Защо българите се шокират от различния цвят на кожата?","language":"bul"}
{"url":"https://www.dnevnik.bg/bulgaria/2009/12/21/834079_pravi_se_opit_da_se_skriiat_agentite_na_durjavna/","title":"Прави се опит да се скрият агентите на Държавна сигурност във ВАК","date":null,"text":"Агентите на Държавна сигурност сред членовете на Висшата атестационна комисия (ВАК) от 1989 г. досега няма да бъдат огласени, ако парламентът одобри разпоредба в Закона за развитието на академичния състав в България (с който се закрива ВАК), отменяща проверката им по закона за досиета.\n\nОпитът сътрудниците на репресивния апарат от ДС във ВАК да бъдат скрити лъсна, след като парламентът в петък набързо прие на първо четене Закона за развитието на академичния състав. Именно с последния текст от неговите преходни и заключителни разпоредби е заложена отпадането на ВАК от списъка за проверка в закона за досиетата.\n\nНе е ясно кой е инициаторът на прикриването на агентите във ВАК, но очевидно текстът е останал незабелязан и от представителите на \"Синята коалиция\" в парламента, които са сред най-горещите привърженици на публичното огласяване на агентите на ДС.\n\nПредседателят на парламентарната образователна комисия Огнян Стоичков (\"Атака\") заяви пред \"Дневник\", че не е знаел за този текст. Според него това не би било редно. \"След като всички граждани подлежат на проверка, не трябва да се създават чадъри върху БАН и висшите училища само защото там има професори и доценти.\"\n\nСпоред члена на комисията по досиетата Екатерина Бончева, цитирана от \"Медиапул\", законопроектът за развитието на академичния състав в България е бил дописан във въпросната част след приемането му от Министерския съвет. Министърът на образованието Сергей Игнатов, който е инициаторът на законопроекта, не беше открит от \"Дневник\" за коментар.\n\n\"Учудващо е как е предложен подобен текст и как е минал през парламента, след като нагласата в обществото по този въпрос е напълно противоположна на приетото\", коментира пред \"Дневник\" председателят на комисията по досиета Евтим Костадинов. \"Въпросът е защо точно на тези учени и представителите на образованието не трябва да се отварят досиетата\", допълни той. Костадинов беше категоричен, че дори и да закрият ВАК, членовете й ще бъдат проверени. Ако обаче парламентът одобри поправката в Закона за развитието на академичния състав в България, проверка няма да бъде извършена.\n\nВ момента комисията по досиетата е започнала проверка на БАН. Очаква се някои от членовете на ВАК да бъдат огласени още с тази проверка, тъй като са заемали и позиции в академията. Проверката се очаква да бъде оповестена през февруари 2010 г.\n\nСпоред Екатерина Бончева, член на комисията по досиетата, опитът за прикриване на агентите на ДС във ВАК допълнително дискредитира академичната общност. \"Този тест е писан от хора с гузна съвест\", коментира тя пред \"Дневник\".","summary":"Агентите на Държавна сигурност сред членовете на Висшата атестационна комисия (ВАК) от 1989 г. досега няма да бъдат огласени, ако парламентът одобри разпоредба в Закона за развитието на академичния състав в България (с който се закрива ВАК), отменяща проверката им по закона за досиета.Опитът сътрудниците на репресивния апарат от ДС във ВАК да бъдат скрити лъсна, след като парламентът в петък набързо прие на първо четене Закона за развитието на академичния състав.","language":"bul"}
{"url":"https://www.dw.com/bg/%D0%B5%D0%B4%D0%B8%D0%BD%D0%BD%D0%B8-%D1%81%D1%80%D0%B5%D1%89%D1%83-%D0%B4%D0%B6%D0%B8%D1%85%D0%B0%D0%B4%D0%B8%D1%81%D1%82%D0%B8%D1%82%D0%B5/a-17871193","title":"Единни срещу джихадистите","date":null,"text":"Промените на политическия ландшафт в арабския регион изискват създаването на нови съюзи. Само така може да се обясни позицията на Иран, който сега има намерението да подкрепя бойците пешмерга. Изглежда, че Иран одобрява и военната интервенция на САЩ в Северен Ирак, макар това да не е обявено официално. Още по-необичайна е готовността на Саудитска Арабия да сключи съюз със заклетия си враг Иран в борбата срещу \"Ислямска държава\" в контекста на известните различия между Рияд и Вашингтон. Но ето, че сега Саудитска Арабия насърчава общите международни усилия в борбата срещу \"Ислямска държава\" с дарение от 100 милиона долара.\n\n\"Ислямска държава\" всява страх и ужас. Свидетели сме на невиждан досега феномен - държавите в региона загърбват разногласията си, за да се борят срещу тази организация\", казва журналистът Абдел Бари Атван. Той обяснява, че \"Ислямска държава\" вербува бойци не само в ислямски, но и в неислямски държави. \"Ислямска държава\" е в сърцето на арабския свят, а не в периферията, какъвто бе случаят с Ал Кайда навремето. Екстремистите се снабдяват с оръжия за милиони от банките в регионите, които контролират\", казва Абдел Бари Атван.\n\nТова становище споделя и експертът по въпросите на тероризма Али Алавси, по чиито думи \"Ислямска държава\" представлява опасност за целия свят. Алавси не изключва и предприемането на военна интервенция от страна на Иран срещу екстремистите в Ирак и Сирия. \"Иран няма да наблюдава мълчаливо как се приближава опасността. Техеран по-скоро ще промени стратегията си, ще престане да поддържа определени партии и ще изпрати войски в двете страни\", казва Али Алавси.\n\nВъншните министри на САЩ и Саудитска Арабия Джон Кери и Сауд ал Фейсал\n\nАли Алавси не смята, че планът на Съвета за сигурност на ООН, предназначен да отслаби финансово\"Ислямска държава\", ще даде ефект. Нещо повече - експертът го определя като \"безполезен\". Миналата седмица Съветът за сигурност на ООН наложи санкции на поддръжниците на \"Ислямска държава\". В резолюцията става дума за прекратяване на финансовите потоци и вербуването на нови бойци. Съветът за сигурност наложи и забрана за пътуване и запор на сметките на шестима души от Кувейт, Саудитска Арабия и други страни, смятани за кредитори на терористите.\n\nАли Алавси обяснява, че организацията \"Ислямска държава\" не представлява нищо повече от обединение на организирани банди. \"Ислямска държава\" няма нито банки, в които да депонира парите си, нито недвижими имоти или друга собственост. Затова, според Алавси, резолюцията на Съвета за сигурност на ООН е безполезна и не може да свърши работа. Експертът определя забраната за пътуване и блокирането на банковите сметки на шестимата кредитори на екстремистите като \"театър\", тъй като самопровъзгласилият се халиф Абу Бакр ал Багдади и другите лидери на организацията не фигурират в списъка със санкциите.\n\nСветът се обединява срещу екстремизма\n\n\"Санкциите сигурно изглеждат слаби, но това е само началото. Санциите имат висока морална стойност и показват, че светът обединява усилията си в борбата срещу екстремизма и криминализира всяка подкрепа за терористичната групировка\", казва журналистът Абдел Али Атван. Това е от голямо значение, защото през последните седмици \"Ислямска държава\" завзе много важни петролни находища в Ирак и би могла с приходите от петрола да купува нови оръжия. Според Атван, приоритетите на САЩ в региона са се променили в последните шест месеца - в момента те залагат най-вече на борбата срещу \"Ислямска държава\" и оставят на заден план свалянето на режима на Асад в Сирия.\n\nЛагер на бойците пешмерга край Мосул\n\nСходно развитие се наблюдава и в самата Сирия. Враждуващите партии \"Ислямски фронт\", Свободната армия и армията на муджахедините се обединяват временно, за да се борят срещу общия враг - \"Ислямска държава\". Същевременно и Иран, Саудитска Арабия и Западът се съюзяват срещу екстремистите. \"Скоро може да видим как ирански и иракски войници воюват рамо до рамо в обща мисия под американско-британско командване. Първите признаци за подобна съвместна военна операция в Ирак вече са налице\", казва Абдел Бари Атван","summary":"Враждуващите сили в арабския регион загърбват разногласията помежду си в името на съвместната борба срещу \"Ислямска държава\". И Иран, и Саудитска Арабия одобряват военната намеса на САЩ в Северен Ирак.","language":"bul"}
{"url":"https://www.dw.com/bg/%D0%B0%D1%85%D0%BC%D0%B0%D0%B4%D0%B8%D0%BD%D0%B5%D0%B4%D0%B6%D0%B0%D0%B4-%D0%B2%D0%BA%D0%B0%D1%80%D0%B0-%D0%B8%D1%80%D0%B0%D0%BD-%D0%B2-%D0%B7%D0%B0%D0%B4%D1%8A%D0%BD%D0%B5%D0%BD%D0%B0-%D1%83%D0%BB%D0%B8%D1%86%D0%B0/a-2597468","title":"Ахмадинеджад вкара Иран в задънена улица","date":null,"text":"Президентът Махмуд Ахмадинеджад бие всички останали ирански политици по умението си, да владее масите и да ги мобилизира. Рецептата му е проста: Той се представя за човек от народа и това въздуйства. И действително Ахмадинеджад произлиза от социалните низини, той и сега не води разточителен живот и се ползва със славата на некорумпиран - нещо, което го отличава от повечето останали известни политици на Иран.\n\nТъкмо тези негови качества вероятно изиграха решаваща роля за изборната победа на Ахмадинеджад в края на юни 2005 година – постигната вярно на балотаж, но затова пък с впечатляващите 61% от гласовете. Подобна разлика пред считания за фаворит Али Акбар Рафсанджани беше така изненадваща, че дори бившият председател на парламента и също кандидат за президентския пост Мехдr Каруби публично заговори за изборна измама. Тези упреци отдавна замряха и особено откак Ахмадинеджад на 3 август 2005 година пое президентския пост на Ислямската Република. Оттогава насам той непрекъснато поддържа вълненията в световната политика. Благодарение на популистки декларации, анти-израелска и анти-американска реторика и самоуверено-провокативно поведение в атомния конфликт, само за една година Ахмадинеджад успя да докара на страната си повече външнополитически проблеми отколкото всички негови предшественици взети заедно. Ахмадинеджад засили особено атаките си срещу САЩ :\n\n“Идват и обвиняват нашия народ в нарушаване на човешките права и свободи. Ако господ е пожелал, ние ще ги изправим пред съдилищата на народа. Нашият народ притежава културата на мъченичеството и саможертвата. Нашият народ има култура и цивилизованост, това е свободен и революционен народ”.\n\nИзборната победа на Ахмадинеджад от една страна се дължеше на политическата резигнация у иранците, от друга страна – на нереализираните надежди на непривилегированите за по-добро бъдеще. Ахмадинеджад, който по образование е инженер и две години преди това беше станал кмет на Техеран, им обещаваше помощ. И действително той се ангажира за това, обикновените хора по-лесно да получават евтини кредити, по-лесно да могат да закупуват жилища или да сключват здравни осигуровки. В същото време в Иран бързо стана ясно, че властта на Ахмадинеджад няма да е без проблеми. Новият президент бързо наложи доста твърда линия на поведение в атомния спор и демонстративно обявява, че страната му никога повече няма да се отказва от правото си да обогатява уран. В същото време Ахмадинеджад отвори и втори фронт на нападенията си : срещу Израел,като заяви, цитирайки революционният водач Хомейни, че Израел трябвало да бъде изтрит от географската карта на света.\n\n“Щом вие европейците казвате, че през втората световна война сте унищожили шест милиона евреи..щом наистина шест милиона евреи са били изгорени в крематориуми... и това явно е вярно, тъй като винаги го повтаряте и наказвате всекиго, който е на друго мнение. Вие осъждате даже ваши учени, които са на различно мнение. Затова ние ви питаме: Щом като наистина сте извършили това огромно престъпление – защо потиснатият палестински народ да бъде осъден да страда затова ? Щом престъплението е извършено от вас, би трябвало вие да плащате за това. Нашето предложение остава непроменено: След като сте извършили престъпление, би било редно, вие да отстъпите една част от територията на вашата страна и да я предоставите за ползване – в Европа, САЩ, Канада или Аляска – за да могат те да основат своя държава. Можете да бъдете сигурни, че иранският народ няма да има нищо против това.”\n\nЕдна година, след като Ахмадинеджад пое властта, той все още успява да събира възхищението на иранския народ. В политическо отношение обаче той вкара страната в задънена улица. Най-логичното политическо обяснение за това е следното: Ахмадинеджад се опитва да възстанови атмосферата на ранната ислямска република. Защото само в подобна самоналожена изолация е възможна трайната власт на лидери от типа на Ахмадинеджад.","summary":"Иранският президент Ахмадинеджад от една година е на власт. През цялото това време той се държа твърде некооперативно спрямо Запада. Как неговото поведение се посреща от сънародниците му – анализира Петер Филип.","language":"bul"}
{"url":"https://www.dnevnik.bg/print/arhiv_pari/2004/10/01/1594601_psihologiia_na_pazara/","title":"Психология на пазара","date":null,"text":"МИНАЛАТА седмица UniCredito и Pioneer представиха финансово-инвестиционната структура на активите на населението. Това, което се набива от пръв поглед, е, че спрямо статуквото и нуждите на българската икономика в населението има огромен ресурс, който се свързва с бизнеспроектите по много муден и неефективен начин. Вижда се, че този фактор за ръст на икономиката не е експлоатиран. По-обемното и гъвкаво финансиране, което се получава чрез вложения в акции, взаимни фондове и ценни книжа, различни от акциите в България, е 1.9, в Полша - 14.8, Унгария 19.9, за страните от ЕС - 24.9. Милиарди още стоят в буркани и под дюшеци, а тези пари, които са в банките, са в краткосрочни депозити - позиционирани много неуслужливо спрямо инвестиционното кредитиране. Това, което се налага като извод, е, че най-големият потенциал за икономически растеж се крие в несъстоялата се промяна на нагласите на българина.Зад финансово-инвестиционната структура на активите на населението прозират и щрихи от психическия профил на тези, които населяваме тази страна. Вижда се, че се чувстваме наплашени и несигурни. Като че ли до вчера са се вихрили пирамидите и банковите фалити. Като че ли нищо не се е случило като обществена промяна през изминалото десетилетие. Пирамидите се състояха, когато нямахме закони и институции, които да регулират капиталовия пазар. Сега имаме нормативна и институционална инфраструктура, която е на световно ниво, но какво от това, когато тя не е станала част от манталитета, нагласите, знанията и поведението на гражданите - потенциални инвеститори и емитенти. Вижда се, че всички ние - неправителствените организации, ангажирани с този пазар, Комисията по финансов надзор, борсата, депозитарът, посредниците и дружествата, не сме си свършили работата. Живеем с представите на предмодерното общество и с нагласите на пазара на дефицита, където е достатъчно да произведеш продукта, без да имаш някаква мисъл за реализация, защото всичко се реализира. Сега всекидневието на гражданина е напластено от изкушения и реклами. Той няма време сам да открива, изследва, конструира и съпоставя различните алтернативи. Той има време само да избира между тези, които са се напъхали чрез кампании и реклами в неговото съзнание. Къде в този процес е капиталовият пазар? От гледна точка на лимитираността на будното съзнание и свободния финансов ресурс ние сме в конкуренция не само с банковите депозити, но и с праха за пране и пастата за зъби. Каква е частта на кампаниите и рекламите в инвестиционната сфера - под този 1.9%. Така че не толкова българинът е несигурен и наплашен, колкото ние не сме си свършили работата. Нашият пазар се нуждае от мощна кампания за ъпгрейтване на доверието, защото то е застинало на нивото на предишната мощна кампания - пирамидалната. Нуждае се от кампания за повишаване на инвестиционната култура, защото няма как да се чувстваш сигурен за нещо, което не познаваш и не можеш да сравниш с друго нещо. Едва в такъв контекст на променени нагласи, доверие и инвестиционна култура може да има ефект конкретната реклама на фондове за взаимно инвестиране и други емитенти. Ако държавата и свързаните с инвестиционния бизнес институции не направят тази кампания, ще продължим да присъстваме в сравнителни изследвания като нация, която е застинала в средновековието от гледна точка на отношението на хората към ресурса. Цифрите от това изследване сочат, че сме хора, които се отнасяме към ресурса си като към съкровище, което със самото имане ни дава сигурност, а не като капитал за инвестиране, което да ни развие. Ако не се отдели ресурс за такава кампания, ние ще продължим да имаме на въоръжение фразата \"Ами такива сме българите\" - прекрасна защита за нетравматично преживяване на дискомфорта. Но ако наистина искаме да се развиваме и да преживяваме чувство за достойнство, първо трябва да сме наясно, че нещата се правят. . Приемаме ресурса като съкровище, а не като капитал за инвестиране","summary":"Най-големият потенциал за  растеж се крие в несъстоялата се промяна на нагласите на българина","language":"bul"}
{"url":"https://www.dw.com/bg/%D0%B1%D1%8A%D0%BB%D0%BD%D1%83%D0%B2%D0%B0%D0%BD%D0%B8%D1%8F-%D0%B2-%D0%BA%D0%BE%D0%B8%D1%82%D0%BE-%D0%B2%D0%B8%D1%82%D0%B0%D0%B5-%D0%B8-%D1%86%D0%B2%D0%B5%D1%82%D0%B0%D0%BD-%D0%B2%D0%B0%D1%81%D0%B8%D0%BB%D0%B5%D0%B2/a-16676420","title":"Бълнувания, в които витае и Цветан Василев","date":null,"text":"Марин Райков каза, че Борисов (който бил доказал, че е “силен, а не силов политик”) е създал условия “народът да бъде чут отново”. Истината е, че народът създаде условия Борисов да не бъде слушан повече. Защото е силов, а не силен политик.\n\nМарин Райков каза, че “демократичните принципи... са стил на поведение и начин на мислене на българските политици”. Истината е, че стилът на поведение на българските политици се диктува от олигархията, а начинът им на мислене е корпоративно-егоистичен и високомерно дистанциран от хората на улицата.\n\nМарин Райков каза, че днес България е “страна с определена демократична култура”. Истината е съвсем друга: България е страна, в която и демокрацията, и културата са някакви бездарни подражания, фалшиви имитации, чиито претенции да бъдат припознавани според задължителните етикети на всички държави-членки на ЕС съдържат огромна доза цинизъм.\n\nОт служебното правителство, което дойде заради провала на кабинета Борисов и заради взривения социален мир, се очаква да успокои улицата. Но как ще стане това, ако диагнозата на улицата бива зачеркната още в първата среща между вчерашните и днешните? Как ще стане това, ако дипломатичната лексика подменя смисъла на думите, които скандират хората?\n\nТе искат нормален живот в една нормална държава. Но как да стане това?\n\nВпрочем хората, които излязоха на улицата, трябва да са наясно, че са заслужили съдбата си, беднотията, липсата на перспектива, мизерията и разрухата, в която осъмнаха. Те гласуваха за арогантното невежество, избраха един самовлюбен човек за премиер и много от тях до последния ден участваха в драматизациите на неговото вице. В двата месеца, които остават до изборите, някой трябва да обясни това на протестиращите.\n\nХората искат честни избори. Служебното правителство им ги обеща. Но как ще стане това, ако не бъдат сменени областните управители на ГЕРБ? Как ще стане това, след като в силовото министерство, дамгосано с печата на една от най-компрометираните фигури от кабинета Борисов, няма да бъдат направени никакви кадрови промени?\n\nТова е анонсът до днес. Що се отнася до утре, бихме могли да помечтаем: че екипът на Марин Райков ще се осмели да направи инвентаризация на държавата и ще съобщи състоянието на фискалния резерв на страната; че ще извади парите на държавата от банката на Цветан Василев; че ще смени членовете на политическите кабинети в министерствата; че ще извади парите на държавата от банката на Цветан Василев; че ще замрази сключените “вчера” концесионни договори и приватизационни процедури; че ще извади парите на държавата от банката на Цветан Василев; че ще намери сили да поддържа дистанция от групировката ТИМ, която се превърна в стигма, в клеймо, в перла върху короната на организираната престъпност в България; че ще спаси следващия кабинет от мъртвата хватка на Цветан Василев; че ще се отдалечи на безпристрастно разстояние от центрофугата на плутокрацията, както се полага след неговата заявка за експертност и професионализъм. Май се размечтах...\n\nУлицата обещала на президента една седмица спокойствие. Днес е 15 март. Следващите протести са насрочени за 20-ти.\n\nАвтор: Е. Барух; Редактор: Д. Попова-Витцел","summary":"Ако Райков не е разбрал, че дойде на власт, защото Борисов се провали, знае ли изобщо защо е тук? Риторичен въпрос, провокиран от думите, с които избраният от президента премиер се обърна към сваления от народа премиер.","language":"bul"}
{"url":"https://www.dnes.bg/obshtestvo/2012/02/02/zdraveopazvaneto-ni-e-prilichno-oceni-go-konstantinov.150311","title":"Здравеопазването ни е прилично, оцени го Константинов","date":null,"text":"За парите, които дават държавата, данъкоплатците и здравноосигурените, здравеопазването ни е прилично.\n\nТака здравният министър Стефан Константинов коментира пред bTV проучване, което показа, че българите се чувстват по-зле лекувани дори от албанците.\n\nТой уточни, че в ЕС България отделя най-малко средства за здраве на глава от населението.\n\nПо думите му, за да се промени тази зависимост, трябва или да се увеличат здравната вноска или данъците. Друг вариант е пари да бъдат извадени от друг сектор.\n\n\"Хората са недоволни, защото влагат собствените си пари и в един момент се питат защо системата не дава едно или друго. Здравната осигуровка е солидарна с хора, които плащат много по-малко. Това генерира допълнително недоволство. Хората не си дават сметка какво може да се получи с парите, които внасят\", каза още Константинов.\n\nПо повод съществуването на Здравната каса в този й вид министърът заяви, че на сегашен етап – в трудна кризисна ситуация, няма друга алтернатива.\n\nОт първия ден на следващия мандат правителството трябва да работи за това да се даде възможност хората да избират къде да се осигурят здравно, а не както е сега това да става само чрез единствената здравна каса, добави обаче здравният министър.\n\nСтефан Константинов обяви, че случаят с починалата в частна клиника във Варна млада жена след операция за махане на сливици е проверен.\n\nПо думите му там се проявява един типичен проблем в здравеопазването – избирателната пропускливост на тежки и леки случа в различните болници.\n\nСтефан Константинов обясни, че заради този случай станало ясно как лекари, които работят в държавни болници, лекуват в частни клиники в работно време. Такъв е случаят с въпросния хирург.\n\n\"Нека да има частни, общински, държавни болници, но да се знае, когато човек работи, къде работи. Трябва да направим така, че да не се роят толкова много болници с едни и същи лекари – ето как се харчат неефективно пари.\n\nНека да се правят нови структури, но да се затварят старите – това е нашата цел. Поставени при сегашните условия, ние се лъжем постоянно. Парите от държавната отиват за тежките случаи. Има болници, които реализират големи загуби от това, че лекуват тежки случаи, а други са винаги на печалба, защото поемат само леки”, коментира министърът.\n\nСпоред него няма и равнопоставеност в болниците, тъй като държавните са подпомагани от бюджета, а частните разчитат единствено на себе си.\n\nМинистърът отбеляза, че тази година парите за здравеопазване са малко повече, което би трябвало да гарантира и малко по-добро качество.\n\n\"Направихме някои инвестиции – ще бъдат купени техники в различни точки на държавата. Следващата година ще влязат всички пари по европроектите, които ще отидат за онкологията, за реконструкции на болници. Това е сериозна глътка въздух за здравеопазването\", смята Константинов.\n\nТой коментира и идеята за връщане на лекарствата с изтекъл срок на годност в аптеките със запазена касова бележка като \"глупава разпоредба\".\n\nТой обясни, че е ставало въпрос за проект за наредба, публикуван на сайта на министерството, който никога не е действал, а няма и да действа.\n\nПо думите му обаче това е пример за прозрачност – хората да бъдат запознати с идеите и дадат мнението си по тях.","summary":"Лекари работят в болници и в частни клиники в работно време ","language":"bul"}
{"url":"https://www.dw.com/bg/%D0%BA%D0%B0%D0%BA-%D0%B5%D0%B4%D0%BD%D0%B0-%D1%81%D0%BF%D0%BE%D1%80%D1%82%D0%BD%D0%B0-%D0%B7%D0%B2%D0%B5%D0%B7%D0%B4%D0%B0-%D0%BD%D0%B0%D1%80%D0%B5%D1%87%D0%B5-%D1%82%D1%80%D1%8A%D0%BC%D0%BF-%D0%BD%D0%B5%D1%89%D0%B0%D1%81%D1%82%D0%BD%D0%B8%D0%BA/a-40675257","title":"Как една спортна звезда нарече Тръмп ″нещастник″","date":null,"text":"ЛеБрон Джеймс е смятан не само за най-добрия активен баскетболист в света и един от най-добрите в историята на този спорт въобще, но и за абсолютен пример за подражание. Той участва в социални проекти, често поднася приятни изненади на феновете си и качва в Туитър много лични информации. Обратно на посланието, което излъчва прякорът му \"крал Джеймс\", извън игрището той е изключително усърден, скромен и разсъдлив човек.\n\nНе и наскоро, когато се разбра, че президентът Тръмп е променил решението и няма намерение да кани в Белия дом отборът-шампион в НБА – „Голдън Стейт Уориърс“. Тогава ЛеБрон, който играе в заклетия враг на шампиона – „Кливлънд Кевълиърс“ – гневно написа в Туитър: \"Нещастник такъв, посещението в Белия дом винаги е било голяма чест за спортистите, но само допреди Вие да се появите\".\n\nВ САЩ е отколешна традиция шампионите в четирите големи професионални първенства - по баскетбол, американски футбол, бейзбол и хокей на лед - да бъдат тържествено приемани в Белия дом. Треньорът на актуалния шампион в НБА Стив Кер, например, е стискал ръката на последните петима американски президенти - и като играч, и като треньор.\n\nСлед като обаче миналия ноември Доналд Тръмп беше избран за президент, Кер обяви, че няма да отиде в Белия дом, ако отборът му стане шампион. А след като през юни \"Уориърс\" наистина се наложиха на финала над \"Кевълиърс\", от ръководството на тима обявиха, че още не е взето решение относно посещението в Белия дом.\n\nСтив Кер през 2016 година - на прием при президента Барак Обама\n\nВ края на седмицата отборът трябваше най-накрая да обяви дали ще приеме поканата на президента. Техният капитан Стивън Къри заяви пред една телевизия, че лично той щял да гласува с \"не\", което очевидно Тръмп е взел за повод да отмени поканата към „Голдън Стейт Уориърс“.\n\nРъководството на баскетболната лига обаче застана зад спортиста. Шефът на НБА Адам Силвър заяви: \"Аз се гордея с нашите играчи, включително и поради това, че те изразяват мнение по критични теми\". Никой не обвинява и ЛеБрон Джеймс за неговия туит, в който той нарече Тръмп \"нещастник\". Точно обратното: спортният синдикат излезе със следното становище: \"Свободата на мненията, а не презрителното отношение към тези свободи, е онова, което направи Америка велика\".\n\n\"Тръмп използва спорта, за да разединява американците\"\n\nВ събота вечерта, няколко часа след като Тръмп беше нарекъл някои от звездите на американския футбол „кучи синове“ и предложил на собствениците на отборите да не се колебаят и да уволняват всички играчи, които опозорявали Америка, Джеймс отново си върна ореола на човек с кралско спокойствие. Във видеопослание, качено в Туитър, той обвини Тръмп, че използва спорта, за да разединява американците. \"Става въпрос за това да останем единни. Ние, американският народ,\" посочи Джеймс.","summary":"Политическите пристрастия преди нямаха място в американския спорт. Докато не дойде на власт Доналд Тръмп. Баскетболната звезда ЛеБрон Джеймс нарече президента \"нещастник\" и никой в НБА така и не му се разсърди.","language":"bul"}
{"url":"https://www.dnes.bg/blogini/2012/07/30/bravo-no-viktor-orban-dano-niakoga-i-nie-imame-takyv-premier.165153","title":"Браво но Виктор Орбан. Дано някога и ние имаме такъв премиер!","date":null,"text":"Унгарският министър председател Виктор Орбан буквално разсипа Брюкселските управници! Пред унгарци в румънския град Байле Туснад той заяви: \"Брюксел пропилява седмици, за да определи размера на клетките за кокошки, да принуди фермерите да слагат играчки в свинарниците или да се тревожат, че душевният покой на гъските е важен европейски проблем докато в същото време стотици хиляди граждани губят работата си, гледат как рухва финансовата им система и чувстват, че става все по-трудно и по-трудно да оцеляват\"!\n\n\"Кризата е криза на Брюксел. Брюксел е основната спънка да се намерят пътища за разрешаване на икономическите проблеми!\"!!\n\nПрез март т.г. Орбан оспори авторитета на Барозу и компания, като ги обвини, че са само изпълнители, понеже не са избирани от никого...в резултат на което ЕК веднага блокира близо 500 млн. евро за Унгария!!! Но унгарският премиер не се уплаши! Който е бил в Брюксел знае за какъв гигантски хайлазлък, корупция, лапане и безмислен труд иде реч! Изобщо не искам да коментирам и новопостроените \"грамади\" на ЕП и ЕК, пред които бледнеят и най-помпозните архитектурни творения на болшевизма. В тази връзка се сещам как преди години малкият ми син все бъркаше Европейския със Съветския съюзи:)! Детето на 5 годинки, а явно баба му все за СССР му е говорила, та то все ме подпитваше- Тате, тате...каква е разликата между двата \"съюза\"! Никаква, тате...отговарях му без да се замисля...а ето - прав съм бил:)!\n\nМежду другото- цялата дандания е заради опитите на Орбан да води някаква що годе самостоятелна политика. Мотивирайки се с кризата, а също и с пълното си мнозинство в Унгарския парламент лидерът на дясната партия ФИДЕС и премиер Виктор Орбан предложи пакет от мерки за подобряване на ситуацията в страната му! Някой от тези мерки бяха: по-силен контрол върху съдебната система и пълен контрол върху националната банка!\n\nВеднага наскачаха купища ЕВРЕопейски либерали и демократи и обвиниха Орбан, че подкопавал устоите на демокрацията и прочие изтъркани глупости. А истината е, че никой вече не е свободен да управлява собствената си държава. Как така контрол на банката? Ама нали тогава ще ограничат кредитите и робите ще станат по-малко роби!!! Това световните кукловоди и брюкселските им прислужници не го позволяват. В името на демокрацията....че в кое друго име!!!\n\nУ нас Жан Виденов беше пръв и единствен, който се пробва да направи нещо подобно и то много преди да сме и помирисали ЕС! Може на някой да не им харесва, но това е истината. Доста аспекти от историята на Виденовото управление още дълго ще бъдат с печат \"строго секретно\", като например опитите за връщане на целия външен дълг и т.н. Та - всички помнят какво стана през 1996-1997........как ни го \"набиха\" световните кукловоди, пардон- финансисти!!!\n\nА колкото до сегашните ни управници- няма как да не се изкуша да ги спомена:)! Та - като ги видя и все се сещам за император Калигула /всъщност се казва Гай Цезар Германик/ и конят му Инцитат, който бил провъзгласен за сенатор. Така Калигула показал на сенаторите, че са обикновени кукли на конци. Та- сегашните ни управници не са нищо повече от едни Инцитати, \"назначени\" тук с посланието \"Надежда всяка забравете\"!!! ... Та - стискам палци на Виктор Орбан и се надявам да НЕ ОСТАНЕ САМ СРЕЩУ ЛАМЯТА!!!","summary":"| БЛОГИНИ | блоговете днес","language":"bul"}
{"url":"https://www.dw.com/bg/%D1%82%D0%B0%D0%B9%D0%BD%D0%B8%D1%82%D0%B5-%D1%82%D1%82%D0%B8%D0%BF-%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B8-%D0%BA%D0%BE%D1%88%D0%BC%D0%B0%D1%80%D1%8A%D1%82-%D0%BC%D0%BE%D0%B6%D0%B5-%D0%B4%D0%B0-%D1%81%D0%B5-%D1%81%D0%B1%D1%8A%D0%B4%D0%BD%D0%B5/a-19228925","title":"Тайните ТТИП-документи: ″Кошмарът може да се сбъдне″","date":null,"text":"Няколко германски медии, сред които \"Зюддойче цайтунг\" и обществено-правните телевизии WDR и NDR са получили вчера обширни извадки от тайните документи на преговорите за търговското споразумение ТТИП. 240-те страници са им били изпратени от неправителствената екологична организация \"Грийнпийс\". Междувременно организацията публикува анализ на информацията на сайта на интернет-конференцията re:publica. А холандският клон на \"Грийнпийс\" пусна документите в пълния им вид в мрежата.\n\nОт екологичната организация се опасяват най-вече от това, че споразумението ТТИП ще спомогне за значително занижаване на екологичните стандарти в Европа. Според представите на посредниците от Вашингтон, в бъдеще и в ЕС би трябвало да важи валидният в САЩ \"принцип на риска\". А една от възможните последици би била тази, че и в Европа ще могат да бъдат култивирани и консумирани спорни генноманипулирани растения и хранителни продукти, докато не се докаже вредата от тях.\n\n\"Всичко, което досега е достигало до обществеността от тези тайни преговори, звучеше като кошмар. И сега този кошмар може да стане реалност\", казва търговският експерт на \"Грийнпийс\" Юрген Книрш. Много от запознатите с преговорите за ТТИП лица потвърждават пред медиите, че изнесените документи са автентични. А организацията \"Грийнпийс\" разполага с оригиналите, както твърди тя самата.\n\nСпоред информация, публикувана сега от \"Зюддойче цайтунг\", САЩ заплашват да блокират облекченията за износ на европейската автомобилна индустрия, за да принудят по този начин ЕС да внася повече американски аграрни продукти. От документите става още ясно, че Америка отхвърля европейското настояване за премахване на частните арбитражни съдилища и замяната им с държавни. \"С публикуването на документите, гражданите за първи път ще могат да получат представа за преговорите между САЩ и Европа\", пише германският вестник.\n\nОт самото начало на преговорите за ТТИП преди три години, обществеността не е наясно за какво точно се договарят двете страни. Затова и съпротивата срещу ТТИП расте. Докато ЕС публикува официално своите предложения, САЩ държат за запазване в тайна на собствените си позиции. Досега дори депутатите от германския Бундестаг можеха да видят някои от документите единствено в специални затворени помещения.\n\nВ министерството на икономиката в Берлин документите от преговорите по ТТИП могат да се разглеждат единствено в тази специална стая\n\n\"Много е интересно да се види какво всъщност искат американците. Изпратените от \"Грийнпийс\" документи потвърждават почти всички наши опасения във връзка с това какви цели искат да постигнат САЩ на пазара на хранителните продукти с помощта на споразумението ТТИП \", казва пред \"Зюддойче цайтунг\" председателят на Германското сдружение на потребителите Клаус Мюлер. Вероятно това означава, че генноманипулираните хранителни продукти скоро ще присъстват и в Европа.\n\nНа срещата си в Хановер германската канцлерка Ангела Меркел и американският президент Барак Обама призоваха за по-бързо приключване на преговорите за ТТИП. Меркел заяви, че от европейска перспектива споразумението е много важно за икономическия растеж в Европа. А Обама изрази надежда, че преговорите ще бъдат приключени до началото на 2017 година. Поради предизборната борба в САЩ обаче Обама не вярва, че споразумението ще бъде ратифицирано бързо.","summary":"Организацията \"Грийнпийс\" публикува в интернет документи от тайните преговори за споразумението за свободна търговия ТТИП. От тях става ясно какво точно целят САЩ и как упражняват натиск над ЕС.","language":"bul"}
{"url":"https://www.dw.com/bg/%D0%BA%D0%B0%D0%BA-%D0%BC%D0%B5%D1%81%D1%82%D0%B5%D0%BD-%D0%B2%D0%B5%D0%BB%D0%BC%D0%BE%D0%B6%D0%B0-%D1%80%D0%B0%D0%B7%D0%B8%D0%B3%D1%80%D0%B0%D0%B2%D0%B0-500-%D0%BC%D0%BB%D0%BD-%D0%B4%D1%83%D1%88%D0%B8/a-36119317","title":"Как местен велможа разиграва 500 млн. души","date":null,"text":"Що за политически театър? Един регион с едва 0,7 процента от населението на ЕС е взел за заложници останалите близо половин милиард европейци. Още в първия ден от Срещата на върха в Брюксел регионалният велможа Пол Манет от далечен Намюр изрази надеждата, че валонският проблем би могъл да бъде евентуално решен чрез нови преговори. Затова незабавно бяха поведени трескави среднощни разговори, които обаче не донесоха никакъв напредък. Междувременно Пол Манет продължи с безучастно лице да играе своята партия покер и дори поиска да бъде отложена срещата на върха между ЕС и Канада, с участието на канадския премиер Жюстин Трюдо.\n\nЗа какво става дума всъщност? Един регион, който създава едва 15 процента от белгийския търговски обем, изведнъж превръща споразумението с Канада във въпрос на живот и смърт. При това годишният стокообмен между Валония и Канада възлиза на едва 150 милиона евро. Не можеше ли тази сума просто да бъде преведена на заядливата провинция и да й се каже: „Не закачайте споразумението! Ето ви откуп!” Проблемът обаче не е в това. Става въпрос за нещо съвсем различно. Съпротивата на Валония е израз на една фундаментална опозиция срещу глобализацията, която отдавна вече залага само на чувствата, а не на фактите. За противниците на СЕТА световната търговия е нещо лошо, а споразуменията за свободна търговия са направо дяволско изобретение. Те обаче изцяло игнорират факта, че споразумението с Канада междувременно беше силно нагодено към европейските норми. Валония се противопоставя на СЕТА, защото разполага с такава юридическа възможност, а и защото смята, че целият случай ѝ носи идеологическа изгода. Нещо подобно се случи в Германия преди две години, когато малкият синдикат на локомотивните машинисти реши да покаже на всички, че е способен да извива ръце. Тогава всички влакове принудително останаха по гарите.\n\nЦелият фарс естествено е неразделно свързан и с белгийската вътрешна политика. Централното правителство на Шарл Мишел се кастрира политически, предавайки толкова голяма част от властта си в ръцете на регионите, че те вече имат право на глас дори и по отношение на международни договори.\n\nПодобно нещо, разбира се, води до абсурдни резултати. Защо тогава значително по-голямата и многолюдна германска провинция Северен Рейн-Вестфалия или огромният френски регион Прованс-Алпи-Лазурен бряг също да нямат думата? Белгийският проблем е чисто ирационален и няма нищо общо с принципите за демократичното представителство, той е плод единствено на сбърканата федерална структура в страната.\n\nРазправиите с Валония са истинска политическа катастрофа за ЕС. Най-големият търговски блок в света допуска да бъде разиграван като славната една време римска армия в комикса \"Астерикс при белгийците\", а това за пореден път намалява доверието към общността.\n\nАко в следващите дни не се стигне до решение, ЕС ще се изложи окончателно. Кой ли би искал вече да преговаря с него за нещо, след като всевъзможни региони и региончета ще са в състояние да слагат прът в колелата на преговорите и да спират всичко. А най-лошото в цялата работа е, че ЕС като цяло ще стане обект на злоради подигравки. След като не е дееспособен дори по отношение на ключовите си правомощия в търговската политика, на Брюксел няма да му остане нищо друго, освен скоро да пусне кепенците.","summary":"Най-големият търговски блок в света с близо половин милиард население допуска да бъде разиграван по унизителен начин от някакъв незначителен регион и неговия местен велможа. Защо ЕС стигна дотам? Коментар на Б. Везел.","language":"bul"}
{"url":"https://www.dnevnik.bg/print/arhiv_pari/1994/03/01/1376219_chl_6_ot_zdp_oskupiava_lekite_koli_sus_7_na_sto/","title":"Чл. 6 от ЗДП оскъпява леките коли със 7 на сто","date":null,"text":"Ако до края на тази седмица депутатите не поправят грешката си, Съюзът на вносителите на автомобили ще предприеме законни протестни действияОТ 1 АПРИЛ т.г. цените на автомобилите ще се увеличат с 18% данък върху добавена стойност /ДДС/. Може би тези проценти, изразени в пари, са малко за нашите данъчни органи, поради което от седмица покупко продажбата на леки автомобили бе оскъпена с още 7% съгласно измененията и допълненията в Закона за движение по пътищата /ЗДП/ - ДВ, изв. бр. 21 от 10.03. 1994 г.По старата нормативна уредба новите автомобили се регистрираха в КАТ с фактурата, издадена от продавача. И нямаше опашки в КАТ. Нямаше изнервени продавачи и купувачи в нотариата. Сега чл. 6 от ЗДП изисква собствеността на моторните превозни средства да се прехвърля с писмен договор с нотариално заверени подписи, след като автомобилите бъдат регистрирани. И това законово задължение се отнася не само за продаване и купуване на леки коли между граждани, а и когато сделката се извършва между юридически лица/каквито са официалните вносители на автомобили/ и гражданите.Какво се получава на практика?Най-напред фирмите вносителки на автомобили трябва да регистрират в КАТ колите, които ще продават. В случая става дума не за два-три автомобила, а за стотина. Ако се поставите на мястото на служителите от КАТ, може да си представите как се чувстват сега - колко документа са принудени да подготвят всеки ден?! После когато се яви купувач, президентът на фирмата вносителка или упълномощен от него представител трябва да отиде с клиента до нотариата и да прехвърли собствеността на автомобила. Ако се поставите на мястото на нотариуси те, може да си представите как се чувстват сега - още с колко хора разговарят на ден, колко документи подготвят?! За да постъпят в държавната хазни още по 7% от застрахователната стойност на новия автомобил!? И ако един от най-евтините автомобили струва 300 000 лв., той се оскъпява в случая с близо 21 хил. лева.По принцип няма нищо лошо в това държавата да събира различни видове такси. В случая обаче въпросът е за чия сметка е направено изменението в Закона за движение по пътищата - за държавата, за вносителите на автомобили, за КАТ, за нотариата или за купувачите?!В случая, пита се още, защо точно сега и от кого беше измислен този омагьосан нормативен кръг: когато ръстът на продажбите на нови автомобили е многократно по-голям, отколкото е нормално за този период на годината. А покупко-продажбите сега са повече, защото както беше подчертано, и учениците вече знаят, че от 1 април не шега, а Наистина цените на автомобилите се увеличават с 18 на сто.Някои законодатели признават, че конфликтният чл. 6 от ЗДП е гласуван погрешно от народните избраници. Докога обаче ще се приемат нормативни уредби, които не отговарят на реалните потребности на нашите нови икономически условия, питат членовете на Съюза на вносителите на автомобили. И защо, когато се приемат закони, които ще регулират автомобилния бизнес у нас, не се търси и иска компетентното мнение на тези, които наистина правят този бизнес - по правилата на световния автомобилен па пазар.Ако до края на тази седмица депутатите не обърнат внимание на предложенията на Съюза на вносителите на автомобили у нас по повод чл. 6 от ЗДП, фирмите вносителки ще бъдат принудени да предприемат законни протестни действия. Не дай боже, както ги е посъветвал един член на парламента, тези действия да блокират Народното събрание със стотина нови автомобила.Още мнения по конфликтния чл. 6 от ЗДП - е седмичното издание АвтоЛевове, четвъртък, 24март т.г.","summary":"По законите на търговията или според решението на парламента","language":"bul"}
{"url":"https://www.dnevnik.bg/print/arhiv_pari/2008/03/01/1339487_izhodut_-_edna_predizvestena_smurt_prez_esenta/","title":"Изходът - една предизвестена смърт през есента","date":null,"text":"При така сложилата се ситуация изходът е ясен: краят на една предизвестена смърт вероятно в началото на есента. Това сочат и финансово-икономическите показатели на дружеството.ЛогикаСпоред икономическата логика Кремиковци е едно задлъжняло предприятие, което трябва да фалира. Безспорните, спорните и сумите към частни кредитори, които Кремиковци дължи, според оценки на експерти от МИЕ преди 4 години възлизаха на 847 млн. лв. Неконсолидираният отчет на дружеството за последното тримесечие на 2007 г. показва задължения за над 1.6 млрд. лв., които е натрупал Кремиковци към кредитори и доставчици. Но държавата си трае, защото при закриването на комбината кредиторите ще пият една студена вода, а това веднага ще рефлектира върху финансовата стабилност на икономиката. Смущаващ за възможностите на комбината да плаща редовно своите задължения е фактът, че с изключение на 2000 г. дружеството никога не е постигало някаква ефективност от основната си дейност. Неслучайно то реализира постоянно загуби от основната си дейност. Печалбата например за 2003 г. в размер на 119 млн. лв. бе в резултат на реализиран положителен финансов резултат, а произходът й са т.нар. курсови разлики, които сега липсват. Подобрените показатели за общата ликвидност се дължат и на разсрочване на голяма част от дълговете на Кремиковци АД към НЕК ЕАД, Булгаргаз ЕАД, НОИ за дългосрочен период. Това разсрочване класифицира тази част от дълга, която се дължи след повече от 1 година, като дългосрочни пасиви. А тази рекласификация води до подобряване на текущите показатели, въпреки че за 2007 г. комбинатът отчита загуба от 35.9 млн. лв.РешениеКомбинатът предложи свое решение на кризата, като поиска мораториум върху плащанията на вноските по старите разсрочени задължения към държавните фирми. Но както образно се изрази икономическият министър, България вече не вярва на сълзи. И наистина едва ли подобен мораториум е разрешение на проблемите, тъй като такъв сценарий е само отлагане на агонията и източването на още 30-60 млн. лв. извън граница.ТеатърВъзможно е обаче целият този театър на абсурда да е натиск за продажба на точно определен стратегически инвеститор. Стратегическите инвеститори вече 9 години източват комбината. При всяка финансова криза в комбината в ролята на спасител винаги се появяваше инвеститор, който да вкара свеж ресурс в дружеството. Първият беше българският бизнесмен Валентин Захариев, който придоби Кремиковци срещу 1 USD, сключвайки сделката на живота си. За 6 години според някои оценки той успя да икономиса за себе си около 200 млн. USD, най-вече с продажби на продукцията на комбината под себестойността на свързани фирми. Като прибавим и продажбата през 2005 г. за 110 млн. USD на индийския бизнесмен Прамод Митал, се вижда, че още на първо четене държавата се е лишила от близо 300 млн. USD. Сега намеците са за поредната препродажба на украинския милиардер Константин Жеваго, който като Столетов да се появи на бял кон. Милиардерът е започнал да изкупува дълговете на Кремиковци (независимо че се спрягат и други имена, вкл. и по-големият и далеч по-богат брат на сегашния собственик Лакшми Митал). Вероятно Прамод Митал ще поиска поне да си върне платените преди 2.5 години 110 млн. USD. А като прибавим и отклоняваните месечно около 15-20 млн. лв. или евро според думите на икономическия министър, ще видим отново, че държавата се е лишила за този период по занижени оценки от около 300-400 млн. EUR. Или като цяло чрез препродажби и източване държавата се е лишила от над 0.5 млрд. EUR за последните почти 9 години.КомисияЗатова остава единственият вариант обществото да разбере какво се случва в комбината - народните избраници да спретнат една временна парламентарна комисия, която да подготви анализ на финансово-икономическото състояние на Кремиковци, както това направиха преди 4 години за условията на труд в металургичното предприятие и тогава лъснаха доста нелицеприятни финансово-икономически данни.","summary":"Временна парламентарна комисия да направи анализ и да лъсне истината","language":"bul"}
{"url":"https://www.dw.com/bg/%D0%BF%D1%80%D0%B5%D0%B3%D0%BB%D0%B5%D0%B4-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8%D1%8F-%D0%BF%D0%B5%D1%87%D0%B0%D1%82-%D0%BD%D0%B0-6-%D1%82%D0%B8-%D1%8E%D0%BD%D0%B8/a-3392142","title":"Преглед на германския печат на 6-ти юни","date":null,"text":"\"Пфорцхаймер цайтунг\" е на мнение, че инцидентът в атомната централа в Словения трябва да има последици. Не само за словенците, които сгрешиха при предоставянето на информация, но и за алармите при подобни аварии и начина, по който ЕС реагира в такива случаи. Защото ако системата се задейства всеки път не когато трябва, хората ще загубят доверие в нея и няма да я взимат насериозно.\n\n\"Нойе Рур Цайтунг\" пише, че плашещата новина за инцидента в Словения идва в момент, когато лобистите на атомната електроенергия успяват да пожънат успехи след дългогодишни усилия. Италия обяви, че отново започва произвеждането на атомна енергия, Великобритания има намерение да строи нови атомни централи, а ЕС вижда в атомната енергия средство за защита на климата. Съблазнително е наистина, може би прекалено съблазнително, завършва многозначително вестникът.\n\nОколо Германия се строят нови атомни централи, коментира \"Минденер Тагеблат\", и то не непременно съответстващи на германските изисквания за сигурност. При това положение отказа на страната от производството на подобна енергия е под въпрос - не само заради климата, но и поради причини на сигурността.\n\n\"Меркише Одерцайтунг\" пише, че инцидентът в Словения е показал, че рисковият фактор \"човек\" е трудно контролируем и предвидим. Който при подобен проблем посяга към грешния формуляр за даване на официална информация, той може и при много по-сериозен проблем да посегне към грешното копче. А това, че шефът на прастарата централа казва, че случилото се не е нищо необичайно, налива още повече масло в огъня.\n\nВзаимна нужда, пише \"Остзее цайтунг\" по повод посещението на Дмитрии Медведев в Германия. За Федералната република Русия не е само най-големия доставчик на енергия, но и много по-важен партньор. Руският пазар е сред приоритетните дестинации на германския износ. Затова разпростиращия се страх от голямата мечка няма реални аргументи и говори за здраво заседнали предразсъдъци.\n\nПосетителят остави впечатлението, че Западът и Демокрацията са му по-близки, пише \"Триришер Фолксфройнд\" за Медведев. Докато през последните години Владимир Путин разчиташе и на военната си мощ, и на европейската зависимост от руския петрол, за да изиграе по-добре картите си, то наследникът му е доста по-силен в желанието си за сътрудничество навън и реформи навътре. Русия се раздвижва, завършва вестникът.\n\n\"Нордбайришер кириер\" не се оставя толкова лесно на харизмата на новия руски президент и подчертава, че въпреки положителните впечатления, които оставя Медведев, той се смята за верен човек на Путин, което го прави труден за разгадаване. Всички очакват той да прояви собствен стил в управлението на страната.\n\nСпоред \"Франкфуртер Алгемайне Цайтунг\" имперските амбиции се били установили в Русия и щели да се задържат там, докато в Сибир изворът на петрол не спре и докато Европа не престане да е зависима от това. Отново пробудилото се самочувствие на Русия усещат не само бившите сателити на СССР, но и старите противници и днешни \"стратегически партньори\". Дали става дума за Косово, за иранската атомна програма или за източното разширение на НАТО: Mr Njet is back!\n\nОтносно процеса в Гуантанамо \"Мюнхенер Меркур\" пише, че не бива да се очаква удовлетворяваща присъда за ужасните престъпления и това си личи още от мястото на процеса: Гуантанамо отдавна се е превърнал в символ на неморалната власт. Там биват затворени хора без законова причина и под мълчаливото съгласие на правителството измъчвани, за да разкрият информации. Освен това едва ли някой очаква друго решение на американските съдии освен смъртната присъда.","summary":"Германските вестници се спират на инцидента с атомната електроцентрала в Словения, посещението на Медведев в Берлин и процеса в Гунтанамо.","language":"bul"}
{"url":"https://www.dw.com/bg/%D0%BD%D0%B0-%D0%B8%D0%B7%D0%BA%D1%83%D1%81%D1%82%D0%B2%D0%B5%D0%BD%D0%BE-%D0%B4%D0%B8%D1%88%D0%B0%D0%BD%D0%B5-%D0%BF%D0%BE%D0%BA%D1%80%D0%B0%D0%B9-%D1%87%D0%B0%D0%BB%D0%B3%D0%B0-%D0%B0%D0%B3%D1%80%D0%B5%D1%81%D0%B8%D1%8F%D1%82%D0%B0/a-15227442","title":"На ″изкуствено дишане″ покрай чалга-агресията","date":null,"text":"“Старият Несебър – отделен град”. Из новините на в. “Монитор”\n\n“Цяла София диша на “Шишман”. Из новините на в. “24 часа”\n\nТъй като настъпиха истински юлски горещини, и както ни предупреждават е “опасно топло”, време е да помислим туристически – с перспективата някъде да “дишаме” по-спокойно, въздуха на планината или въздуха на изкуството, например, да “дишаме” нещо различно от всекидневния стрес, бетонната струпаност, чалга-агресията отвсякъде и натрапливата ширпотреба.\n\nКойто иска, може да \"диша\" и \"чист въздух\"...\n\nОт няколко лета насам различни български градове, независимо от утвърдената си курортна знаковост, се развиват и като културни или музикални дестинации. Не говоря само за традиционните вече фестивали във Варна или Созопол, за Каварненското чудо, продължило повече от три дни. Имам предвид и театралната декада в Банско, и “издухания от вятъра”, уви, музикален хепънинг край Разлог, и Яворовите дни в Поморие, дори рок сборището в село Миндя, инициирано от политолога Евгений Дайнов.\n\nТрудният навик да се “диша” изкуство\n\nНесъмнено присъствието на културни събития създава по-висококаратна атмосфера на летния отдих, заразява с красив артистичен дух т.нар. отпускарски сезон. Впечатляващо и окуражително е, че все повече кметове – да се надяваме на само в контекста на предстоящите местни избори – се досещат да разширят духовната територия на населените места с предизвикателствата на изкуството, да подкрепят интересни проекти и фактически да съучастват в създаването на трудния навик да се “диша изкуство”.\n\nЗаемам донякъде този израз от инициативата на столицата периодически да затваря улица “Шишман” в центъра и да я предоставя за въвличането на жителите си в поредица от образователни и артистични прояви. Но нима по-малко интересна – макар и в други измерения – бе програмата “Опера в парка”, където видяхме виртуозната Вяра Начева като Жизел, или преди това изпълнението на Нов симфоничен оркестър в градинката пред “Кристал”?\n\nПогрешно е мисленето, че лятото е мъртъв сезон за културата – и че почивката, където и да я прекараме, на всяка цена означава денонощно разпускане, напротив… Досегът до книга или изложба, театрален спектакъл или добър филм само ни удържат в един естествен ритъм на пълноценно живеене. И особено в курортните селища може да се помисли за открити читални, летни сцени, летни танцови школи, киносалони под открито небе.\n\nА на какъв режим \"диша\" изкуството?\n\nВисокото е в нас, дано го видим\n\nТова не е нито утопично, нито назидателно “вкарване в правия път” на почиващите възрастни и деца, българи и чужденци, то е извод от дългогодишните ми наблюдения като участник в летни фестивали и редови отдъхващ. Провокира ме и желанието на местните жители да поискат старият Несебър да се обособи като отделен град, да опази архитектурното си наследство “дишащо”. В началото на септември миналата година видях с очите си на какво ориенталско тържище се е обърнал този уникален с паметниците си остров, дори затъгувах наум колко късогледо и тъпашки са пръскани милиони за процъфтяването на мутрокича. Припомних си и как в германското градче Бамберг, усвоявайки средствата от ЮНЕСКО, са постигнали с невероятна мярка, вкус и упорито всекидневно поддържане уникалната средновековна атмосфера, която привлича хиляди туристи. Намереният и добре обмислен баланс между култура и купон е смайващ - защо да не се случи и в Несебър?\n\nВероятно от опасните жеги се размечтах – но ако сами поискаме повече, ще постигнем и повече, за себе си и за страната, в която сме останали да живеем.","summary":"Може ли българинът да \"диша\" пълноценно? Или хаосът, чалга-агресията и бетонната струпаност го вкарват твърде често в режим на \"изкуствено дишане\"? Мирела Иванова дава указания за \"естествено поемане на въздух\".","language":"bul"}
{"url":"https://www.dw.com/bg/%D0%B8%D0%B7%D0%B1%D1%80%D0%B0-%D0%BB%D0%B8-%D0%BF%D0%B0%D0%BB%D0%B5%D1%81%D1%82%D0%B8%D0%BD%D0%B0-%D0%B2%D0%B5%D1%80%D0%BD%D0%B8%D1%8F-%D0%BF%D1%8A%D1%82/a-15399444","title":"Избра ли Палестина верния път?","date":null,"text":"\"Има още много работа до решението на проблема в Близкия изток. От една страна - сигурен Израел, от друга - палестински народ, който си има държава и има правото да гради сам бъдещето си\", това бяха думите на американския президент Барак Обама миналата година, след среща с палестинския му колега Махмуд Абас. Малко по-късно Обама допълни, че една година би трябвало да е достатъчна за постигането на тази цел. Прогноза, която обаче се оказа грешна. Сега Абас иска да поеме нещата в свои ръце. Той моли ООН за приемането на Палестина като пълноправен член и по този начин се стреми да засили собствените си позиции в бъдещите преговори.\n\nОколо плана на Абас обаче има спорове, които могат да доведат до нови размирици. Националистическото израелско правителство на Бенямин Нетаняху е подкрепяно от Вашингтон и федералната канцлерка Ангела Меркел. Махмуд Абас от своя страна настоява, че избраният от него път е легитимен и че не става дума за еднолично действие, което би възпрепятствало добрия изход на преговорите.\n\nДържава Палестина никога досега не е имало\n\nГлавният преговарящ с Израел Саеб Еракат смята, че ще се промени не само официалният сатут на държавата: \"Палестина ще стане държава-член на ООН, която е под окупацията на друга държава-членка.\" А това според него има голямо значение. Освен това преговорите с Израел ще продължат като преговори на държава с държава, а не както досега - между автономия и държава. Засега нито САЩ, нито Европа имат реални предложения за подновяването и успеха на преговорите.\n\nДали обаче пътят през ООН е най-подходящият? ООН не основават държави, а решават дали да приемат вече съществуващи такива. \"Държава Палестина\" обаче никога досега не е имало и все още няма. През 1947 година ООН взема решение за разделянето на Палестина на еврейска и арабска държава, а през 1948 е създадена държавата Израел.\n\nПрез 1988 година тогавашният палестински лидер Ясер Арафат обяви в Алжир \"основаването на държава Палестина\", но територията й не беше ясно дефинирана. След споразумението от Осло Организацията за освобождение на Палестина също не обяви създаването на държава, а и до днес говори за \"палестинска нация\".\n\nДруг фактор, който усложнява намирането на изход, е, че палестинската територия е разделена не само географски, а и от политическо-идеологическа гледна точка. Западния бряг управлява Организацията за освобождение на Палестина, а Ивицата Газа е под контрола на ислямистката групировка Хамас, която се противопоставя на всякакви мирни решения. Високопоставеният лидер на Хамас Махмуд аз-Захар заявява, че е съгласен със създаването на палестинска държава върху \"всяка част, принадлежаща на Палестина\", но това било само първата стъпка, защото: \"Ние искаме цяла Палестина. Ако нашето поколение не успее, то следващото ще го направи. Палестина означава цяла Палестина, за Израел няма място там.\"\n\nМахмуд Абас неуморно уверява, че си представя две държави в рамките на границите от 1967 година, преди Шестдневната война. Правителството на Нетаняху обаче не обръща внимание на това и се подготвя за възможни размирици, които биха били поредното доказателство, че мирно решение с палестинците не е възможно.\n\nНевъзможно е и с Махмуд Абас. Нова ескалация на напрежението ще отслаби още повече позициите му, а нов конфликт само би подсилил фактори като Хамас. Тогава изходът от ситуацията би изглеждал още по-нереален.","summary":"Палестинска държава - тук и сега? Ясно е, че Палестина иска да раздвижи процеса на преговорите, като спечели симпатиите на международната общност. Но дали верният път към собствена държава наистина минава през ООН?","language":"bul"}
{"url":"https://www.dnevnik.bg/biznes/companii/2011/04/26/1080135_kompaniia_na_vasil_bojkov_i_avstriisko_drujestvo_shte/","title":"Компания на Васил Божков и австрийско дружество ще строят 34 км от \"Марица\" (обновена в 16.50)","date":null,"text":"Сдружението \"Марица Хайлей\" - между \"Пътностроителна техника\", в която акции има Васил Божков, и австрийската \"Порр Техновал\" даде най-ниската цена за строителството на участъка от Димитровград до Харманли на магистрала \"Марица\". Офертата на консорциума от 122.137 млн. лв. без ДДС при прогнозна цена от 200 млн. лв. счупи рекорда за най-евтино строителстгво на магистрала в България - 1.83 млн. евро/км. За сравнение най-ниската постигана до момента цена е 1.9 млн. евро/км от \"Актор\" за отсечката от Нова Загора до Ямбол на магистрала \"Марица\". Най-висока цена даде гръцката \"Терна\" - 171.5 млн. лв.\n\nТъргът за втория лот на \"Марица\" подобри няколко рекорда - за брой подадени оферти 14, за отворени цени - 10, и за цена на километър, коментира министърът на регионалното развитие Росен Плевнелиев. По думите му \"състезанието е било изключително оспорвано между участниците в надпреварата\", като цените за километър са се движили от 1.83 млн. евро до 2.5 млн. евро.\n\n\"Няма да коментирам дали може да се строи магистрала на тази изключително изпилена цена\", каза министър Плевнелиев. По думите му обаче практиката на \"Актор\" с \"Тракия\" показвала, че \"гърците се справят перфектно в момента\". \"Това, което виждаме на място може да ни радва очите\", каза Плевнелиев. За първи път обаче той допусна, че може да се наложи пътната агенция да направи допълнителна експертиза на цената, въпреки че няма 30% разлика от останалите цени. Винаги и по-вяско време възложителят може да поиска допълнителна обосновка, каза Плевнелиев.\n\nДо седмица комисията ще определи победителя, след това решението трябва да бъде потвърдено от управляващия орган на оперативна програма \"Транспорт\" и накрая утвърдено от управителния съвет на агенция \"Пътна инфраструктура\". Така се прави тройна застраховка, че всичко е наред, обясни министър Плевнелиев.\n\nНиската цена на консорциума не е изненада за участници в търга. Причината е, че компании от \"Холдинг Пътища\" на Васил Божков има кариери по трасето на магистралата. Друга фирма част от холдинга \"Пътни строежи\" Пловдив години наред строеше 31-км участък от Харманли до Любимец на магистрала \"Марица\". Днес от думите на министър Плевнелиев стана ясно, че освен 34-км участък от търга, \"Пътни строежи\" ще вземе и доизграждането на още 9 км недостроен участък по право от километър 99 до километър 108. За целта правителството вече отпусна 11.6 млн. лв. още в средата на март, като в момента се водят преговори с холдинга, казаха от агенция \"Пътна инфраструктура\". Други 3 км от магистралата в момента се строят от \"Пътни строежи\", а за последните 3 км преди ГКПП \"Капитан Андреево\" тече търг, организиран от Министерството на финансите.\n\nЗа 32 км отсечка от Оризово до Димитровград на \"Марица\" най-ниска цена даде италианската \"Кооператива Муратория Чеметисти - Чи Ем Чи ди Равена\" (CMC груп) - 133 млн. лв. (2.12 млн. евро/км). С тях все още не е сключен договор, като се очаква това да се случи до няколко дни. Ако няма обжалване на процедурата от някой от отстранените участници, в края на юни може да се направи първа копка, каза министър Плевнелиев. По думите му дори да се обжалва, положението \"не е драматично, защото строителството ще закъснее най-много с месец\". Копката заа втория лот на \"Марица\" е планирана за юли - август.\n\nЕфектът от двата изиграни търга за строителството на \"Марица\" е \"драматични и много високи икономии\", по думите на министър Плевнелиев. Той отчете, че при 409 млн. лв. бюджет, са спестени 150 млн. лв. каато икономисаните средства ще отидат за строителството на магистрала \"Струма\", която ще се строи цялата до 2015 г. По план магистрала \"Марица\" трябва да бъде готова до 27 месеца след сключването на договорите с изпълнителите, което означава есента на 2013 г.","summary":"Сдружението \"Марица Хайлей\" - между контролираната от Васил Божков \"Пътностроителна техника\" и австрийската \"Порр Техновал\" даде най-ниската цена за строителството на магистрала \"Марица\" между Димитровград и Харманли. Отделно \"Холдинг Пътища\" взима още 9 км от магистралата без търг, а по право","language":"bul"}
{"url":"https://www.dw.com/bg/%D0%B1%D0%BE%D1%80%D0%B1%D0%B0%D1%82%D0%B0-%D0%B7%D0%B0-%D0%B4%D0%B8%D1%80%D0%B5%D0%BA%D1%82%D0%BE%D1%80%D1%81%D0%BA%D0%BE%D1%82%D0%BE-%D0%BC%D1%8F%D1%81%D1%82%D0%BE-%D0%BD%D0%B0-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B8%D1%8F-%D0%B2%D0%B0%D0%BB%D1%83%D1%82%D0%B5%D0%BD-%D1%84%D0%BE%D0%BD%D0%B4/a-2598676","title":"Борбата за директорското място на Международния валутен фонд:","date":null,"text":"С наближаването на датата на пролетните срещи на Международния валутен фонд и Световната банка, които започват на 24 април, напрежението около избора на нов отговорен директор на фонда се увеличава. Последните новини около кандидатурата за директорското място са че Съединените щати - и вероятно Великобритания, - ще подкрепят кандидатурата на бившия финансов министър на Испания, Родриго Рато. Рато и французинът Жан Лемиер са водещите кандидати. Лемиер в момента оглавява Европейската банка за реконструкция и развитие и е подкрепян от Франция и Германия, които според различни източници са в заговор да прокарат неговата кандидатура. Ако Съединените щати подкрепят Рато, което е много вероятно поради обтегнатите отношения с Франция и Германия заради Ирак, шансовете на испанеца са по-добри от тези на Лемиер. Според коментаторите, върпеки че Рато беше член на предишния испански кабинет, подкрепата за неговата кандидатура давала шанс на Съединените щати да смекчат отношенията си с новото правителство на Испания, което заяви че на 30 юни ще изтегли войските си от Ирак ако дотогава няма решение за предаване на контрола върху страната на Обединените нации.\n\nГласът на Съединените щати има голяма тежест в окончателния избор и може да се окаже решаващ. През 2000 година при избора на директор на Международния валутен фонд Америка на практика наложи вето върху избора на германския кандидат Кох-Везер.\n\nАко Рато бъде избран, традицията диреторът на Международния валутен фонд да бъде от Германия или от Франция, ще бъде нарушена. В 60-годишната практика на фонда и Световната банка съществува негласното, но твърдо правило директорът на банката да бъде избиран от Съединените щати, а директорът на фонда – от Европа. Постът във фонда винаги е бил даван на западно-европеец. Кандидатурата на Родриго Рато може се окаже по-успешната и поради започналия вътрешен конфликт в Международния валутен фонд който е свързан с националността на отговорния директор. През март група изпълнителни директори на фонда представляваща повече от 100 държави направи безпрецедентно публично изявление, в което настоя новият директор да не бъде избиран \"според националността му, а според неговата компетентност\". В изявлението си те настояха за \"открита и прозрачна процедура чрез която да бъдат преценени кандидати представляващи не само Европа, но всички световни региони\". Египет, който представлява 13 арабски нации в Борда на директорите на фонда, номинира трима свои кандидати.\n\nСпоред анализаторите, това е сериозно предизвикателство към традицията на американо-европейска доминация което няма да остане без последици. Международният валутен фонд по принцип првлича остри критики заради втвърдените си правила, но напоследък той е атакуван от различни страни именно заради традицията си да се придържа към определена националност когато става дума за директорския му пост. Много от гласовете за модернизиране на избирателната процедура настояват за кандидати от Латинска Америка, или от страни с развиващи се икономики. Главният аргумент е, че такива кандидати имат опит с действителни кризисни финансови ситуации. Наши източници във Вашингтон казват, че кандидатурата на българския финансов министър Милен Велчев трябва да се разглежда именно от тази гледна точка. Според тях групировки както вътре в Международния валутен фонд, така и в амерканските финансово-политически среди може да се отнесат много положително към неговата кандидатура като добър компромис между изискванията директорът от една страна да бъде европеец, а от друга – да не представлява някоя от индустриално развитите държави. Друг плюс за кандидати като Милен Велчев те виждат във факта, че такива кандидати имат директен опит с управлението на \"икономики под стрес” в развиващите се държави. Освен всичко, те казват че политическите лидери на държавите, с които Международният валутен фонд има отношения, биха приели по-положително суровите възстановителни мерки на фонда ако те са ръководени от директор, който разбира затрудненията преживявани от всяка нация, изпаднала в икономическа криза и на нейните лидери, които трябва да отговарят пред своите изнервени избиратели.","summary":"От Соня Каникова във Вашингтон","language":"bul"}
{"url":"https://www.dnevnik.bg/biznes/2017/06/01/2981413_upravliavashtite_vkaraha_otnovo_v_parlamenta_sporniia/","title":"Управляващите вкараха отново в парламента спорния закон за концесиите","date":null,"text":"Председателят на правната комисия Данаил Кирилов пред журналисти в кулоарите на парламента.\n\nПроект за нов закон за концесиите, внесен от председателя на парламентарната правна комисия Данаил Кирилов и група народни представители от ГЕРБ, повтаря почти дословно текстовете на стар проект, приет от предишното Народно събрание, който предизвика граждански протести, а президентът наложи вето, съобщи Капитал Daily в днешния си брой. Текстовете вече са минали през правната комисия, която е водеща, но предстои одобрението в още десет други.\n\nПодобен проект беше подготвен от миналия кабинет с аргумента, че промените се налагат, за да се въведат нови европейски правила. Законопроектът беше одобрен от депутатите, но в началото на февруари стана първия, върху който вето наложи новият президент Румен Радев. Аргументите му бяха, че текстовете поставят под въпрос принципите на правовата държава и местното самоуправление, въвеждат широки граници на субективизъм и възможности за корупционни практики.\n\nСега законопроектът влиза отново в парламента, като текстовете почти не са променени, а бързането се обяснява с това, че ако не се въведат в срок европейските директиви, България може да бъде глобена. Данаил Кирилов, цитиран от Капитал Daily, обяснява, че на 15 юни ще има мониторинг по изпълнението на евродирективите и ако дотогава законопроектът не е минал поне първо четене, забавянето може да донесе на страната санкции от 850 хил. евро на месец.\n\nОт БСП възразяват срещу бързото придвижване на закона. Имат и критики към сроковете на концесионните договори. Проектът получи без възражения одобрение от Обединените патриоти. Представителите на ДПС също са склонни да го подкрепят, след като предложат някои промени между първо и второ четене. В крайна сметка проектът беше приет на първо четене в комисия с 14 гласа \"за\", 8 \"против\" и 0 \"въздържали се\".\n\nНовите моменти, спрямо приетите от предишния парламент, са по-малко от десет. Най-спорните са свързани със срока на концесиите. Като максимална продължителност за държавните концесии е заложен 35 години, но остава вариант за удължаване, като решението задължително трябва да се вземе от Народното събрание.\n\nЗа общинските концесии максималният срок е 20 години. За по-дългите се изисква одобрение с 2/3 от гласовете на общинския съвет, а ако срокът е над 35 години - от парламента.\n\nНовост е и въвеждането на \"запазени концесии\", които ще се дават на икономически оператор, на когото най-малко 70% от работниците и служителите са с увреждания или в неравностойно положение. В стария проект лимитът беше 30%.\n\nСлед последната редакция на законопроекта при публично-частните дружества, публичният съдружник (държава или община) вече задължително ще участва в управлението. Въвежда се и изрична забрана да се извършват разпоредителни сделки с недвижими имоти, които са апортирани от публичния съдружник в публично-частните дружества. Задължително става и заплащането на концесионни възнаграждения за строителство и услуги. В първоначалния вариант на МС това е било предвидено само като възможност.\n\nПроектът предлага концесиите да се възлагат от министрите и кметовете, но Министерският съвет и общинските съвети запазват правомощията си да одобряват предварително определени решения. Новото в сравнение със сега действащия закон са и процедурите за концесии. Освен открита проектът въвежда още състезателна процедура с договаряне и състезателен диалог.\n\nЩе има две основни форми на концесия - публично-частно партньорство, с което държавата или община възлага строителство или услуги на икономически оператор, и концесията за ползване, която е като по сегашния действащия закон.\n\nКонцесии на стойност над 5.225 млн. евро се определят като такива с трансграничен интерес и при тях концесионер се търси на европейско ниво. Според проектозакона в концесионния регистър ще се публикува както информация за изпълнението на договорите, така и данни за провеждането на процедурите за възлагане на концесии. Офертите ще се подават електронно.","summary":"Законопроектът влиза отново в парламента, като текстовете почти не са променени, а бързането се обяснява с това, че ако не се въведат в срок европейските директиви, България може да бъде глобена.","language":"bul"}
{"url":"https://www.dnevnik.bg/bulgaria/2006/03/21/236664_pregled_na_pechata_ot_21_mart/","title":"Преглед на печата от 21 март","date":null,"text":"Обръчът от фирми пълни партийните каси с 370 млн. 10 % от парите за обществени поръчки през 2005 г. са отишли при политиците, сочи доклад на Центъра за изследване на демокрацията.\n\nПоловината вузове с предварителни изпити. МОН търси вратичка да разреши приема на платени бакалаври.\n\nПосланикът на САЩ пак поиска затвор за хора от властта. Подготвя се нова система за оценяване на българските магистрати.\n\nСметната палата взе на прицел митниците и еврофондовете. 359 проверки за 365 дни в плана на ведомството за 2006 г.\n\nБизнесът се пребори за по-ниски глоби. От 1800 лв. до 5000 лв. имуществена санкция ще плащат собствениците на фирмите.\n\nИнвестицията в жилища вече не е хит. Интересът се насочва към вложения в земя.\n\nДПС - истинската мафия в България. Нихат Кабил вече тайно се разпорежда с Разплащателната агенция. Министерството на земеделието платило авансово наем за 7 години на депесар от Разград.\n\nСъздаваме лаборатория за €1 млн. за СПИН-ваксината. Очакваме финансиране от Италия по междудържавен договор.\n\nРазширяват “синята зона” с още 431 места. Общината пише нов план за движение по жълтите павета.\n\nЖилищни проекти раздвижват пазара строителство в панелните квартали на Варна. Между 450 и 500 евро/кв. м се движат цените във “Възраждане” и “Младост”.\n\nПартиите прибират по милион на ден. Даваме 130 000 рушвета всеки месец, корупцията скочила при Симеон.\n\n6 кресла тормозят властта. ДПС взима Пожарната, червените - горите, а НДСВ иска еврофондовете.\n\n“Мобилтел” отчете 190 млн. печалба. В семейството на българския оператор има 8,9 млн. клиенти.\n\nБойко Борисов: Като изчистя София, ще събера партия. Няма повече да прося пари от Сергей Станишев. В политиката играя само централен нападател, казва столичният кмет.\n\nВан Дам дойде да се снима във филм с Азис. Фолкпевецът ще играе мъж злодей с бръсната глава в американски екшън.\n\nПоловин ден чакане за данък сгради. Хората се редяха, въпреки че срокът изтича след повече от месец.\n\n320 млн. лв. гълтат обръчи от фирми. България – рай за политическа корупция.\n\nКачват цени на клинични пътеки след три месеца. Експерти ще предложат здравната вноска да остане 8%.\n\nОбщината прибира 35 000 евро от “Стройко” само за седмица. Внезапна проверка на зам.-кмета Цветан Цветанов осигури солиден договор.\n\nИнвестицията в жилище не била изгодна през 2005 г. Който е вложил в мед и петрол е спечелил най-много през миналата година.\n\nАлександър Божков: Един ден Костов ще признае, че е сбъркал. Оставете Бойко Борисов на мира, казва шефът на Центъра за икономическо развитие.\n\nПрисвояват 40% от парите за бедствия. Посредници предлагали проекти и разпределяли процентите.\n\nСамо за нощ изкърпиха булевард “Брюксел”. Заради злосторник асфалтовата база на общината няда да заработи до края на този месец.\n\nАвтопилот на влаковете от София до Бургас. Устройствата спират светкавично композицията при червен семафор.\n\nАндрей Райчев: Дори надупчена като Самарското знаме, властта трябва да устои. Вълната на “Атака” е преброена – 14%, срещу 70%, които няма да позволят да ни залее.\n\nВасил Калинов: Ще има промени в управлението на горите. Мога да ви уверя, че след обстоен и задълбочен анализ ще вземем най-правилното и в интерес на българската гора решение.","summary":"СЕГАОбръчът от фирми пълни партийните каси с 370 млн. 10 % от парите за обществени поръчки през 2005 г. са отишли при политиците, сочи доклад на Центъра за изследване на демокрацията.Половината вузове с предварителни изпити. МОН търси вратичка да разреши приема на платени бакалаври. Посланикът на САЩ пак поиска затвор за хора от властта. Подготвя се нова система за оценяване на българските магистрати.","language":"bul"}
{"url":"https://www.dnevnik.bg/bulgaria/2001/09/18/112656_bareti_okupiraha_romski_kvartal/","title":"Барети окупираха ромски квартал","date":null,"text":"Специализираният отряд за борба с тероризма, НСБОП и СДВР окупираха в понеделник късно вечерта столичния ромски квартал \"Факултета\". Баретите и антимафиотите арестуваха десетки жители на гетото и накрая заловиха в дома му наркодилър номер 1 у нас Кирил Кирилов-Японеца.\n\nСлед разпит са освободени мнозинството от задържаните в ареста заедно с Японеца остават четирима криминално проявени роми. При свечеряване близо 200 полицаи с 20 автомобила, 4 джипа и няколко буса изневиделица обградили \"Факултета\", разказаха вчера жители на квартала. \"Започнаха да крещят всички да легнем на земята. Имаха автомати и снайпери и ги насочваха към главите на децата. Биха ни\", разказва Януш Янков.\n\nДо 22 ч районът около огромната и луксозна къща на Японеца бил отцепен. Никой нямал право да минава в радиус от 50 м около къщата. Малко след това полицаите влезли в дома на Кирилов, където според свидетели на акцията тогава са били той, жена му и двете им деца. Семейството било задържано заедно с още няколко човека от съседните къщи и близката сладкарница. \"И сина ми откараха\", жалваше се Януш Янев. Според него 30-годишният мъж бил задържан, въпреки че нямали нищо общо с наркобарона. \"Не знам къде е. Не смея да го търся, защото и мен може да затворят\", обясни той.\n\nСпоред българи, които живеят в циганското гето, думите на ромите са силно преувеличени. \"Никого не са били. Дойдоха момчетата и ни предупредиха да се приберем вътре, за да не пречим на работата. Когато всичко свърши, ни дадоха знак да пуснем децата на улицата\", твърдят от \"малцинството\".\n\n\"Не знаем с какво се занимава Японеца. Има си магазинчета, барчета - печели пари човекът. Добър е\", надпреварваха се да защитят съседа си ромите. \"Всички го уважават, помагал ни е с пари, работа дава\", обясняваха други. Никой от ромите обаче не отрече, че Японеца е човек от подземния свят. \"И да е продавал наркотици, не може цял квартал да страда\", роптаят жителите на \"Факултета\". Мнозина от тях са дилъри на хероин, с който ги снабдява Кирилов, твърдят от полицията.\n\nКирил Сотиров Кирилов е един от най-големите наркобарони в страната, твърдят полицаи. Три пъти е арестуван, включително за измами, осъждан е. Въпреки че има отношения със силовите групировки, Японеца по правило работи за себе си. В зората на групировките той беше един от доверените хора на Иво Карамански и му плати огромната за времето гаранция от 700 000 лв., за да излезе от затвора. Малко по-късно Японеца изостави Кръстника. По времето, когато Кръстника излежаваше една от присъдите си обаче, Японеца го изостави. Японеца беше опозиция на убития бос на СИК Поли Пантев, въпреки че по-рано са били съдружници в наркобизнеса. До днес не е опровергана информацията, че Кирилов е участвал в кражбата на 500 кг кокаин, която стана причина за убийството на Пантев. След разстрела на боса на СИК Японеца за кратко избяга от България, за да не бъде убит. Силата му обаче е в София, защото Кирилов контролира циганските бригади, които пласират хероин.","summary":"Жителите на \"Факултета\" бранят благодетеля си *Киро Японеца","language":"bul"}
{"url":"https://www.dw.com/bg/%D1%81%D0%BD%D1%8F%D0%B3-%D0%BB%D1%8A%D0%B6%D0%B8-%D0%B8-%D0%BF%D0%BE%D1%87%D0%B8%D0%B2%D0%BD%D0%B8-%D0%B4%D0%BD%D0%B8/a-4049241","title":"Сняг, лъжи и почивни дни","date":null,"text":"За някои със, за други без ДДС\n\nВ края на седмицата някои пак констатираха, че „зимата отново ни изненада”. Всъщност, като снегът през февруари, всичко си беше в реда на българските неща. Като в романтичен репортаж за „тайната” сватба на семейство Паси, за която предварително всички вестници знаеха. Всичко си е познато, предвидимо и неотменимо като във въртян безброй пъти стар филм. Нещо като -\n\nТака още в началото на седмицата вече имаше достатъчно предупредителни знаци, че изненади около Мургина и ДДС-то на олигарсите не бива да се очакват и че замазването на разследването е в ход.\n\nСъвсем ясно беше, че за деня на Левски Сидеров готви нещо силно патриотично, а Първанов – поредната си поучителна реч.\n\nМетеоролозите и Емел Етем предупреждаваха, че ще вали сняг. Впрочем, те вече доста познават, а тя, поне в предупрежденията, вече е много добра. Изобщо -\n\nНа пропагандния фронт нищо ново.\n\nИ нещата си се развиха по план. Новият данъчен директор обясни, че покровителство на измами не е имало, няма, няма и да има. И призова медиите да не стресират данъчните и „да съхраним авторитета на данъчната агенция, като такъв”. После премиерът застана зад честните и зад всички останали служители и, за да затвори темата един път завинаги, даде да се разбере, че да се казва истината е опасно за националната сигурност. Затова ще останат затворени и договорите за работещата в Ботсвана, но не и у нас, данъчна информационна система.\n\nСидеров поиска Турция да се извини.\n\nВ деня на обесването на предадения от българи Левски Сидеров тръгна от паметника на Левски, отиде пред турското посолство на булевард „Васил Левски” и като лъв изрева на Турция да се извини. Век и половина по-късно може и да е безсмислено, но пък беше много красиво – качил се на кола, като Ленин на броневика, в черно яке, на фона на блестящите от прожекторите първи бели снежинки.\n\nМалко след това Първанов, придружен от Станишев, Пирински и Борисов, припомни, че „Левски ненавиждаше измислените герои – лицемерите”. Където и да е гробът на Левски, предполагам, че едва ли се е обърнал в него, защото, ако тия неща бяха верни, земята, поне българската, отдавна щеше да се е продънила.\n\nПърванов: \"Левски ненавиждаше измислените герои\".\n\nПриродата обаче даде някакъв знак, защото тогава метеорологичните условия рязко се влошиха. После 24 часа, че и повече, кой за където беше тръгнал, беше „изпързалян” в прекия и преносния смисъл. Не и премиерът обаче, който отрано предупреди, че ще иде на проверка в Пернишко, та пътят беше добре почистен и той успя да установи, че „организацията на работата по снегопочистването е добра”. От което останалите разбрахме, че тоталният хаос, в който бе изпаднала цялата страна, е добре организиран. Социолозите могат лесно да изчислят колко хора са повярвали на премиера. Това може да са хора, които не са излизали от къщи, не са пътували никъде, не са слушали радио и гледали телевизия и не са чели или по принцип не четат.\n\nЗа любителите на „спомените от бъдещето”, които очакват някаква промяна, могат да се цитират и думите на кмета на София, че, докато Европа е блокирана от снега, София е „чиста до асфалт”.\n\nВпрочем, през май със сигурност няма да има сняг и тогава, докато Европа пак работи, ние предизборно пак ще си имаме шест почивни дни, подарени от правителството на тройната коалиция. Надеждата била да попътуваме и да подкрепим българския туризъм. Макар че е по-вероятно да се облажи гръцкият туризъм. Ако, разбира се, там пак няма някоя стачка.\n\nТакива работи в една българска седмица. Като в стар филм. Сняг, лъжи и почивни дни. За някои със, за други без ДДС.","summary":"Поредният пристъп на зимата, развитието на скандала около Националната агенция по приходите и решението на правителството за шест почивни дни в началото на май. Това са събитията, върху които се спира Ясен Бояджиев:","language":"bul"}
{"url":"https://www.dnevnik.bg/biznes/2011/04/03/1069639_evrostandartite_za_ekoenergiia_i_avtomobilni_emisii_sa/","title":"Евростандартите за екоенергия и автомобилни емисии са пример за цял свят","date":null,"text":"Според Еврокомисията 270 млрд. евро годишно са необходимите допълнителни инвестиции за енергийна ефективност и възобновяеми източници в ЕС, за да спаднат до минимум парниковите емисии. Предвид икономическата криза откъде смятате, че ще дойдат тези средства?\n\n- Една част от тях ще бъдат публични средства, а друга – частни инвестиции. Не можем да представим данни какво точно ще е разпределението. Ако говорим за обществени средства, по схемата за търговия с емисии (ЕСТЕ) ще продаваме на търгове разрешителните за изпускане на парникови газове. Държавите членки изявиха желание до 50% от приходите от продажби да бъдат вложени в проекти, щадящи климата. Тези значителни средства са нови за европейските правителства....\n\n- Макар повечето инсталации в схемата за търговия с емисии да принадлежат на частни компании, всичко зависи от решенията на правителствата в какво точно ще влагат пари. Може да инвестират в бизнес дейности, но и в енергийната ефективност на частни сгради, програми за жилищно обновяване или кредитиращи схеми.\n\nКитай няма климатично законодателство за намаляване на емисиите, но въпреки това инвестира повече от Европа в зелени технологии. Можем ли да наваксаме изоставането?\n\n- Ние сме водач в борбата с измененията в климата. Проучване на Организацията за икономическо сътрудничество и развитие (ОИСР) показа например, че почти половината от патентите за технологии в сферата на възобновяемите енергийни източници са придобити в Европа. Ако говорим за двигатели на автомобили и технологии за спестяване на гориво, повечето патенти също са европейски.\n\nМисля, че причината за всичко това е, че от години имаме законодателство, което поставя по-високи стандарти спрямо тези в други части на света. Освен това тези региони възприемат нашите постижения. Например стандартите за токсични емисии от бензиновите и дизеловите превозни средства – Euro 1, Euro 2 и Euro 3, се използват в Китай. В Индия пък властите обмислят да скочат от Еuro 3 директно на още по-строгия стандарт Euro 5. Даваме пример на останалия свят.\n\nСмятате ли, че ако богатите и бедните държави скоро не се споразумеят за продължаване на изтичащия догодина Протокол от Киото или за нов обвързващ договор, това ще е краят на усилията на ООН в тази сфера?\n\n- Не мисля така. В Протокола от Киото няма крайни срокове. Разпоредбите му остават валидни. Това, което изтича, са ангажиментите на страните през първия период на задължения (2008 – 2012). Рамковата конвенция на ООН по климатичните промени (UNFCCC) обаче ще продължи да съществува. Тя не дава подробности за мерките на отделните страни, но в споразуменията от Канкун страните заявиха едностранни цели до 2020 г. Така че съществуват ангажименти и на развиващите се, и на развитите държави.\n\nХората се умориха от всички тези декларации и необвързващи споразумения. Кога ще настъпи времето на истинските действия?\n\n- Истинските действия се случват и сега. Обещанието ни да намалим емисиите се превърна във вътрешно законодателство на ЕС, така че хората ще трябва да се съобразяват. Същото важи за Китай. Целите, които си поставя тази държава, са част от петилетния й план, който прилича на огромна инвестиционна програма. Те ще похарчат пари за нещата, които са обещали.\n\nЕвропа се опита да привлече различни държави за амбициозно споразумение с обещанието, че ще намали емисиите си 30%. Обмислялите ли сте и друг подход – например да напуснете преговорите или да работите по-едностранно като САЩ?\n\n- До някаква степен на намаляване на емисиите подхождаме едностранно – спад с 20% до 2020 г. Ако хората искат да видят по-голям ангажимент, това ще е част от международно споразумение.\n\nНо този подход не проработи.\n\n- Защо? Все пак не сме на края на пътя още.","summary":"Вчера дипломати и експерти от цял свят се събраха в Банкок, за да възстановят преговорите за противодействие на измененията в климата. Срещата в тайландската столица, която ще завърши в петък, е първата официална сбирка на преговарящите след конференцията в Канкун от 2010 г., на която отново нямаше обвързващи цели за намаляване на емисиите. Борбата с климатичните промени може да се окаже доходоносна с навлизането на зелени и енергоспестяващи технологии. По тези въпроси разговаряме с главния оперативен преговарящ на Европейския съюз Артур Рунге-Мецгер.","language":"bul"}
{"url":"https://www.dw.com/bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B8%D1%82%D0%B5-%D0%BC%D0%B5%D0%B4%D0%B8%D0%B8/a-3599405","title":"България в международните медии","date":null,"text":"”Целта на Вашингтон е да постигне успех в политиката на обграждане, която провежда срещу Русия. След разпадането на съветския блок, САЩ оборудваха бази в България и Румъния и разполагат ракети в Полша,” пише Сабах. Подобни факти за България предлага и германското списание Щерн, а швейцарският Бернер Цайтунг и още десетки международни медии съобщават, че край Варна се събират бойни кораби на НАТО за отдавна запланувано учение. Руските издания свързват този факт директно с напрежението около Грузия, като Советская Россия пише: „Нима е нормално руските пари, които нашите туристи оставят по плажовете в България и Турция, да отиват после за въоръжение на армии, които убиват руски граждани?” На другия полюс е гледната точка на Йозеф Йофе в Нюзуик, който пита: нима някогашните васали на Русия – като Балтийските държави и България, например – са осъдени завинаги да си останат такива? Пак в Нюзуик става дума за тръбопроводите през Грузия и за онези през България. Агенция Юнайтид Прес Интернешанъл споменава Южен поток и България, турските Заман и Хюриет и сайтът ИЮОбзървър пишат за Набуко и България.\n\nИЮОбзървър обобщава посещението на заместник-председателя на Еврокомисията Гюнтер Ферхойген в България под заглавие „Комисарят настоява България да засили борбата срещу корупцията”. Същата тема от визитата на Ферхойген в София изваждат на преден план агенциите Франс Прес и Търкиш Прес. „Времето на празните приказки отмина” – казва по повод борбата срещу корупцията вицепремиерката Меглена Плугчиева пред австрийския Виртшафтсблат. Пред друг австрийски вестник, Винер Цайтунг, бившият австрийски вицеканцлер и бивш шеф на Пакта за стабилност в Югоизточна Европа Ерхард Бусек казва: България и Румъния не бяха готови за членството в ЕС.\n\nДа се внасят сезонни работници от България и Румъния, предложиха вчера германски фермери на среща с една провинциална заместник-министърка, за която научаваме от Вестдойче Цайтунг.\n\nНаселението на България ще намалее драстично\n\nЗа застаряването на европейското население и днес става дума в много медии, които припомнят, че България е сред страните с най-бързо топяща се популация. По този повод електронното издание на Шпигел излиза със снимка на 83-годишната Илинка Янева, а Росийская Газета цитира данните на Евростат за населението в България през 2060. Франс Прес удостои с кратка новина протестите на млекарите в България, Меркише Алгемайне предупреждава за големите опашки по границата между Турция и България в края на сезона.\n\nОколо 200 турци ще бъдат съдени в България за опити за нелегален трафик\n\nна хора, е заглавие на кореспонденция в Тракия нетхабер. Отбелязва се, че в последно време има силно нарастване на опитите за нелегално бягство през турскобългарската граница Капъкуле. Същата тема присъства и във вестник Сабах. Турският гражданин Неждет Йоздемир търди, че след приемането на България в Евросъюза са били засилени мерките по българските граници.\n\nБулевардният Билд Цайтунг пише, че Румънското Черноморие отстъпва на българското, което е по-добре развито туристически. Руският Газета и десетки други издания пуснаха новината за българския свещеник, който отглеждал марихуана, чешкият Праг Дейли Монитор пък пише за 42-годишен българин, изправен пред съда в Бърно за трафик на кокаин. Българският поет и преводач Никола Инджов върнал кубински орден в знак на протест, защото Хавана отказала виза на сина му, журналиста от 24 часа Момчил Инджов, съобщава Ел Нуево Хералд.\n\nНе спират и публикациите за бъдещето на българския футболист Димитър Бербатов, който иска да се прехвърли от Тотнъм в Манчестър Юнайтид. Едно холандско издание ги обобщава така: „Всички или нищо за Бербатов,” а германският Берлинер Цайтунг критикува изстъпленията на британската булевардна преса по този повод.","summary":"По повод Кавказкия конфликт турският вестник Сабах припомня, че в България са разположени американски бази.","language":"bul"}